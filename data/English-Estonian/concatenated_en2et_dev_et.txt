<D>
fraktsiooni Verts/ALE nimel. - (NL) Daamid ja härrad, nagu olete tõenäoliselt näinud, oleme volinikuga viimastel nädalatel pälvinud teatavatelt Türgi ringkondadelt kõvasti kriitikat.
Väidetakse, et me ei saa Türgist õigesti aru ning me ei mõista, mis tegelikult Türgis toimub.
Pean tunnistama, et Türgis on mitmeid asju, millest ma alati aru ei saa.
Näiteks ma ei saa aru, miks paljud Türgi inimesed ei näe mingit probleem selles, kui viimastel valimistel 47% häältest kogunud valitsevat erakonda ähvardab keelustamine konstitutsioonikohtu poolt.
Samuti ei saa ma aru sellest, et Euroopa Nõukogu soovitustest erakondade keelustamise kohta mindi sedavõrd lihtsalt mööda, sest Õigluse ja Arengu Partei kohtuasi ei vasta mingil juhul neile tingimustele.
Veel ei mõista ma seda, kui kergesti vaadatakse mööda asjaolust, et Õigluse ja Arengu Partei ning Demokraatliku Ühiskonna Partei keelustamisega kuulutati kehtetuks umbes 90% riigi kaguosas antud häältest koos kõige sellega kaasnevaga.
Lisaks ei mõista ma seda, kui palju kära tehti Türgis voliniku ja minu väljendatud kriitika üle, et meie arvates on poliitilise kohtuasjaga tegemist juhul, kui valitseva erakonna keelustamise korral kaasnevad sellega tõsised tagajärjed.
Minu arvates on meie kohus seda öelda ja me peame seda jätkuvalt tegema.
Ent on veel teisi asju, mida ma ei mõista.
Ma ei saa aru sellest, miks ametivõimude jaoks on võimatu lubada ametiühingutel pidada 1. mail Istanbulis Taksimi väljakul, mis on 1977. aastast sedavõrd sümboolse tähendusega koht, isegi rahumeelseid meeleavaldusi.
Samuti ei saa ma päriselt aru, miks ametivõimud ei suutnud teha vahet mässajatel ja ametiühingutel, kes tahtsid kasutada oma demokraatlikke õigusi.
Veel ei saa ma aru, miks rahumeelsete meeleavaldajate ja süütute möödakäijate suhtes oli vaja rakendada sedavõrd palju ülemäärast vägivalda.
Lõpetuseks avaldan lootust, et see parlament jätkab sarnaselt käesoleva raportiga reformide tagantõhutamist, kuid ühtlasi ka valitsuse ja opositsiooni kritiseerimist, kui reformid ei toimu viisil, mida ma nimetaksin selgeks, avalaks, üksteise arvamusi austavaks ja tabudeta lähenemisviisiks.
Ma usun kindlalt, et kui see juhtub, hakkame Türgis ja Euroopa Liidus lõpuks üksteist paremini mõistma.
<D>
Hr president, olen vastu Lissaboni lepingut käsitlevale raportile, mida üritatakse sellest täiskogust kiiresti läbi lasta enne, kui liikmetele antakse leping loetaval ja kontekstilisel kujul.
Meile on saadetud muudatusettepanekud, mis sellisel kujul on mõttetud.
Kas me annaksime siin täiskogus oma hääle teistele raportitele, tuginedes vaid muudatustele ja nägemata dokumenti ennast?
Kas me peaksime seda raportit lihtsalt uskuma?
Meie valijad ei ole meid Strasbourgi saatnud seadusandjana mitte selleks.
Olen pärit Iirimaalt.
Meil tuleb referendum.
Kuna uudised sellest levivad, siis palutakse minult lepingut iga päev.
Kui pean neile ütlema, et see on loetamatul kujul, ei suuda nad seda uskuda.
Kuid kui ütlen neile, et see on valitsustevahelise konverentsi seadlusega nii, on nad vihased.
Ma ei kahtlegi, et see tunne on veelgi võimsam neil pettunud Euroopa rahvastel, kellele ei võimaldatagi referendumit.
Võin vaid ette kujutada, kuidas inimesed reageerivad, kui nad kuulevad, et nende Euroopa Parlamendi saadikud lasid läbi raporti, mis käsitleb lepingut, mida me pole lugenudki.
Ma pühendan teid ühte saladusse.
Meie kodanikud on intelligentsed, mõtlevad inimesed ja suudavad mängida oma demokraatlikku rolli nende endi juhtimisel.
Ning see, mida me teeme täna siin ja kogu selle Lissaboni protsessi jooksul, on meie kodanike reetmine; nende samade kodanike, kelle koostööd ja rasket tööd me vajame Euroopa projekti edasiviimiseks.
Ma hoiatan teid: ärge olge üllatunud, kui ühel päeval need samad pikalt kannatanud kodanikud keelduvad koostööst.
<D>
kirjalikult. - (PL) Mul on hea meel, et Euroopa Parlament lobitegevust käsitleb.
See ei saa avalikule arvamusele olla tabuks.
Vajalikud on teatud eeskirjad ning läbipaistvus on ülioluline.
See on tundlik valdkond nii poliitiliselt kui majanduslikult.
Oleme teadlikud sellest, et õigusandjad saavad kasu ekspertidega kokkupuutumisel ammutatud teemapõhistest teadmistest.
See on ka teatud tüüpi dialoog ühiskonnaga ja sellel on omamoodi vastastikune mõju.
Lõppude lõpuks ei tegutse Euroopa Komisjoni ja teiste institutsioonide liikmed ja ametnikud oma eraldatud maailmas.
Omandatud teadmised aitavad neil luua paremaid ja kasutajasõbralikemaid õigusakte.
Teisest küljest kerkib esile õigusloomele avaldatava ebaõiglase mõju küsimus.
Esineb juhuseid, kus seadus kaldub soosima teatud surverühmade, näiteks abordi pooldajate ja suurte korporatsioonide huvisid.
See viib otse korruptsioonini ja lõplikuks tulemuseks ei ole õigusakt, vaid sätete segapuder.
Kas me tõesti püüame muuta õigusnormid karmimaks ning neid kitsendada, ennetamaks ebakohast lobitööd ja korruptsiooni?
Kahjuks on vastus ilmne.
Meil ei õnnestu seda teha.
Alati on võimalik leida sätetes mõni auk või võimalus nendest mööda hiilida.
Peaksime ka silmas pidama, et see niinimetatud lobitöö on võimalik ka läbi otsekontaktide liikmesriikides.
Kaldun raportit pooldama, kuid ei saa heaks kiita muudatusi, mille alusel kirikuid vaadeldakse lobirühmadena.
Peame lisaks seadustele silmas pidama ka eetikat, läbipaistvuse ja moraali järgimist.
Moraalsus ei saa kunagi olla demokraatia vaenlane!
<D>
Proua juhataja, tubakakasvatajaid koheldakse ülekohtuselt, kuna suitsetamisvastane kampaania on muudetud tubakavastaseks kampaaniaks.
Selle tulemusena peetakse tubakas, mida kasvatatakse Euroopa Liidus, ebatervislikuks, aga imporditud tubakat mitte.
See on vasturääkiv, ebateaduslik ning ebaõiglane.
Selle poliitika tulemused on meile kõigile teada: hoolimata kampaaniatest on suitsetajate arv kasvanud, samas kui tootmine Euroopa Liidus langeb järsult.
Töökohad kaovad, kümned tuhanded väiksed ning keskmise suurusega tubakatalud on laostunud, ent tubakaimport on tõusnud rohkem kui 1,2 miljardi Euro võrra aastas.
Tubakakasvatus Kreekas on vähenenud 73% võrra.
Lõpmatu arv tubakakasvatajaid on jäänud töötuks.
Terved piirkonnad jäetakse maha, kuna seal ei kasva üksi teine põllukultuur.
Meie loeme hädavajalikuks tühistada määrus, mille alusel 50% otsetoetustest kantakse alates aastast 2010 teise sambasse.
Kõik abirahade kärpimised peaks otsekohe tühistama, et lubada tubakakasvatusel jätkuda, kuna 70% nõudlusest rahuldatakse impordiga.
Abi peaks olema seotud tootmisega ning peaks moodustama lahutamatu osa garanteeritud miinimumhindadest vastavalt iga sordi tootmiskuludele.
Kuna Berlato raport sisaldab positiivseid elemente, mis seda kõike toetavad, siis meie, Kreeka Kommunistlikust parteist pärit Euroopa Parlamendi liikmed, kiidame selle heaks.
<D>
Proua juhataja, 2007. aasta märtsis Saksamaa eesistumise ajal ja uuesti 2008. aasta märtsis Sloveenia eesistumise ajal võtsid Euroopa juhid eesmärgiks vähendada kasvuhoonegaaside heitkoguseid 2020. aastaks 20%, mis on juba iseenesest piiratud eesmärk.
Ärgem tekitagem endale väärkujutelma: selleks, et tagada Kopenhaagenis kliimamuutuse osas kokkuleppe saavutamine 2012. aasta järgseks ajaks, peame oma õigusaktides väljendama selget ja ühemõttelist seisukohta.
Praegune rahvusvaheline likviidsuskriis ja majandustaust on muutnud paljud ettevaatlikuks CO2 pikaajaliste eesmärkide seadmisel või tööstusele kasvuhoonegaaside vajalikul määral vähendamise nõuete esitamisel, mis juhiks Euroopat vähem süsinikdioksiidi heiteid tekitava ja säästva majanduse poole, mida me nii hädasti vajame; olen nõus, et see vallandab kolmanda tööstusrevolutsiooni, kus Euroopa võib teha esimesed põnevad sammud terves hulgas uutes tehnoloogiavaldkondades.
Euroopa Liidu 2012. aasta järgseid eesmärke ei tohiks aga vaadata praeguse majanduskriisi valguses.
Usun, et meie valitsused suudavad sellest kiiremini üle saada ja me peame langetama oma otsused nüüd, et tulevased põlvkonnad ei peaks kannatama kliima- ja energiapaketiga viivitamise tagajärgede - sealhulgas majanduslike tagajärgede - all.
Me ei saa maksta tulevikus oma praeguse tegevusvõimetuse eest kõrgemat hinda, sest muidu ei ole ajalugu meie vastu helde - või nagu president Sarkozy ütles: me laseme mööda võimaluse teha ajalugu.
Euroopa Parlament on andnud mulle kui ühele kliimapaketi raportööridest selged volitused juhtida kolmepoolseid läbirääkimisi nõukoguga ja ma võtan seda kohustust tõsiselt.
Me peame jääma kindlaks eesmärkidele ja ajakavale ning, nagu ütles härra Sarkozy, on kõige tähtsamad suured ambitsioonid koos teatud kompromissidega.
Ootan huviga väga tihedat koostööd nii komisjoni kui ka Prantsusmaa eesistumise aegse nõukoguga.
Usun, et suudame üheskoos leida tõhusa ja toimiva kliima- ja energiapaketi kokkuleppe selle aasta detsembriks...
(Juhataja katkestas kõneleja.)
<D>
(DE) Hr juhataja, arvestades transpordipoliitika hetkeseisu, seab Euroopa eesmärgiks arendada rohkem transpordi tarkvara, st rohkem intelligentseid lahendusi tõhususe tõstmiseks, aga ka keskkonna- ja tervisekaitse huvide teenimiseks.
Me ei hakka selle muutuse põhjusi üksikasjalikult käsitlema, kuigi kindlasti on see seotud asjaoluga, et meil pole raha suurte uute infrastruktuuri projektide jaoks - vaadake näiteks üleeuroopalisele transpordivõrgule eraldatud üpris tagasihoidlikke vahendeid ja muid selliseid probleeme.
Selles olukorras on kõige tähtsam tagada, et uut riistvara ei lasta tagaukse kaudu Austria ja Euroopa transporditeedele.
Mina viitan, nagu mitmed teisedki, 60tonnistele või haagisveokitele või kuidas iganes me neid kutsume.
Kindlasti ei tohi neid mingil juhul lubada infrastruktuuri, mis pole neile kohandatud; need võivad olla hea lahendus tasasel maal, kus on vähe liiklust, kuid mägistes ja tiheda asustusega piirkondades on need täiesti kohatud.
Eriti Austrial puuduvad võimalused suure kaaluga veoautode vastuvõtmiseks.
Viimaste kuude jooksul oleme korduvalt näinud, mida nende kaal tähendab sildade konstruktsioonile.
Meil pole vähimatki huvi tekitada endale uusi probleeme.
See pole ka transpordipoliitika huvides ning eriti pole see tervishoiu- ja keskkonnapoliitika huvides.
Kui me ei suuda leida täiendavaid Euroopa vahendeid olemasolevate infrastruktuuride väliskulude katmiseks, siis peaksime asjad jätma nii nagu nad on, või sellel konkreetsel juhul jätma haagisveokid Põhja-Soome.
<D>
komisjoni asepresident. - (DE) Härra juhataja, austatud parlamendiliikmed, ma sooviksin tänada raportööri proua Nerist tema jõupingutuste eest seoses nii laialdase ja tehniliselt keeruka ettepaneku kallal töötamisega.
See seadusloome protsess on meile suuri väljakutseid esitanud, kuid me peame aru saama, et jutt käib erakordselt tähtsa sektori tulevikust.
Juba ehitustooted üksinda moodustavad 3% Euroopa-sisestest toodetest ja kui lisada veel ehitustegevus, siis moodustab ehitussektor 10% kogu Euroopa Liidu majandustulust.
On täiesti selge, et jõupingutused selle sektori konkurentsivõime parandamiseks - eriti praeguse kriisi ajal - on eriti tähtsad.
Selle ettepanekuga võtame eesmärgiks luua kindla aluse ehitustoodete siseturu konsolideerimiseks.
Ainult sel viisil saame tagada vajaliku arengu ning pärast taastumise etappi ka uusi töökohti.
Selle eesmärgi saavutamiseks tuleb kehtiv ehitustoodete direktiiv kooskõlastada tõhusama seadusloome põhimõtetega.
Ma toon nüüd välja meie eesmärgid.
Me soovisime muuta CE-märgistuse põhialuseid ja selle kasutamist selgemaks; lihtsustada ettevõtete kulude vähendamiseks menetlusi, eriti väikeste ja keskmise suurusega ettevõtete puhul; ning suurendada kogu süsteemi usaldusväärsust.
Minu jaoks oli tähtis hoida ära ettevõtetele, eriti väiksematele ettevõtetele ebavajalike täiendavate koormuste lisamist.
Seepärast on minu arvates tähtis, et ühtegi uut haldus- ega hindamismenetlust ei kehtestata, mis on äärmiselt oluline eelkõige kõige väiksemate kohalike ettevõtete jaoks.
Vastavalt väikeettevõtluse algatusele "Small Business Act”, mille puhul tuleb mainida, et see pälvis veel hiljaaegu käesoleva parlamendi erakordselt sooja vastuvõtu, esitab komisjoni ettepanek mikroettevõtete jaoks lihtsustatud menetlused toodete puhul, mis ei põhjusta ühtegi tõsist ohutusprobleemi.
Meie arvates ei tohi seda lähenemist muuta - see on käesoleva ettepaneku üheks kõige olulisemaks punktiks.
Selle põhjuseks on, et reaalselt on paljude ehitusalaste tooteperede puhul, nagu aknad, siseuksed ja põrandamaterjalid, väga väikeste tootjate olemasolu väga tähtis turu toimimiseks ning ka tarbijate huvides.
Nende väiketootjate potentsiaali tuleb Euroopa ehitustööstuse huvides tõhusalt ära kasutada.
Ma ei ole nõus arvamusega, et tarvis on kehtestada ohtlike ainete deklaratsioon, mis väljub juba REACHi määrusega paika pandud eeskirjadest.
Ma kinnitan teile täie tõsidusega, et REACHi määrustega sätestatud eeskirjad reguleerivad kõike - meil ei ole vaja ehitussektori jaoks mitte midagi uut kehtestada - kõik kõlanud probleemid on REACHi määrusega põhjalikult reguleeritud.
Ma imestan väga, mis mõte oleks põhjalikul ja terviklikul kemikaale käsitleval õigusaktil, kui me võtaks kätte ja kehtestaks üksikute toodete kohta uued ja erinevad määrused.
Komisjon ei toetaks mitte mingil juhul sellist ideed.
Lõpetuseks käsitlen ma CE-märgistust ning riiklike märgistuste kaotamist.
Lubage mul selgitada: kohaldamisel lisab riiklik märgistus ehitustoodete puhul lisaks ühtlustatud Euroopa standardite sätetele täiendava katsetamisnõude, kuid sisulises mõttes ei anna see mitte mingisugust lisaväärtust.
Kõik, mida see juurde toob, on rohkem tarbetuid bürokraatlikke protseduure kõne all olevatele ettevõtetele.
See on täiesti vastupidine käesoleva ettepaneku põhieesmärgile.
Ehitussektori olukord erineb hiljuti siseturu paketi teemaks olnud n-ö uue lähenemisviisi seadusloomeks nimetatud traditsioonilistest valdkondadest.
Me ei saa lihtsalt kopeerida teistes "uue lähenemisviisi seadusloome” sektorites rakendatud lahendusi ehitussektorile, kuna sellel on hoopis teine struktuur ning see tegeleb hoopis teiste materjalidega.
Arusaadavatel põhjustel ei ole ma igasse muudatusettepanekusse laskunud.
Me teavitame parlamendi töötajaid kirjalikult komisjoni seisukohast seoses parlamendi teiste muudatusettepanekutega.
Minu arvates on see ettepanek võtta vastu ehitustooteid käsitlev määrus väga tähtis.
Minu arvates on tänane arutelu tähtis ning ma jagan raportööri arvamust, et mõningase lisaajaga on meil veel hea võimalus ühiselt tulemusi saada ja kindlale kompromissile jõuda.
<D>
(PL) Proua juhataja, poliitilised ja majandussuhted Ukrainaga on meie jaoks väga olulised.
Igal aastal võime näha, et investeeringud Ukrainasse suurenevad, ja see hõlmab Euroopa mõõdet.
Neil investeeringutel on kasulik mõju paljudes sektorites, sealhulgas ka Ukraina tarbijatele, sest need tõstavad tarbimise taset.
Välismaiste pankade osalus Ukraina pangandussektoris on saavutanud juba 35%.
Teenuste sektoril on Ukraina majandusele põhjapanev ja eluline tähtsus.
See vajab edasist reformimist ja investeeringuid, kui tahetakse saavutada ELi riikides selle sektori arengutase.
Sama kehtib ka Ukraina majanduse muude valdkondade, sealhulgas tervishoiu ja turismi sektorite kohta.
Me peame Ukraina ja Euroopa Liidu vahelisi majandussuhteid arendama ja tugevdama.
Me peame meeles pidama, et Euroopa energiavarustuse kindluse seisukohast on Ukraina meie jaoks tähtis transiidiriik.
Me hindame ka Ukraina tehtud jõupingutusi, sealhulgas õigusloome vallas, mis on seotud majandusliku dialoogi laiendamisega Euroopaga ning hiljuti omandatud WTO liikmelisusega.
<D>
(NL) Härra eesistuja, härra komisjoni president, härra parlamendi president, daamid ja härrad, kui me vaatame kevadise tippkohtumise kava, leiame me peaaegu täieliku nimekirja sotsiaal-majanduslikest ja ökoloogilistest probleemidest, millega meie põlvkond peaks tegelema, kui me tahame võtta vastutust nende ees, kes tulevad pärast meid globaliseerumise, kliimamuutuse, tehnoloogiliste arengute ja demograafilise vananemise ajajärgul.
Kahtlemata vastutame me selle saavutamiseks vajalike eesmärkide ja seisukohtade eest ning loomulikult eeldame, et kõik ka teevad seda, mida nad on lubanud teha ning et kõikidele poliitilistele tasanditele avaldatakse piisavat survet, et vastavaid tulemusi saavutada.
Lissaboni strateegia grupikoordinaatorina sooviksin ma öelda, kuivõrd kõrgelt me hindame seda, et komisjon on esitanud Ühenduse Lissaboni kava.
Me toetame täielikult kõiki 10 punkti ja samamoodi ka Väikeettevõtete seaduse väljakuulutamist.
Viimast siiski tingimusel, et Väikeettevõtete seadus sisaldab midagi enamat kui kiidulaulu VKEle.
Härra president, see seadus peaks seega tähendama enamat, kui seda on Santa Maria da Feira istungil mõned aastad tagasi vastuvõetud Euroopa väikeettevõtete harta.
Et oma ülesannet täita, peab Väikeettevõtete seadus tagama, et VKEdele luuakse parim võimalik tegutsemiskeskkond, ja seda nii väga väikeste, väikeste kui keskmise suurusega ettevõtete puhul.
Selle eesmärgi saavutamisel on üks väga oluline tingimus ja seda tuleb rakendada igas staadiumis konkreetsete või lihtsustamismeetmete puhul: mõelge esmalt väikselt.
Pidage VKEd lähtepunktiks, mitte erandiks ja laske meil pidada seda siduvaks põhimõtteks, nii et see lõpuks ometi saab millekski enamaks kui lihtsalt loosung.
Vaid sel viisil pääseme me ettevõteteni, kes moodustavad suurema osa meie majanduskeskkonnast ja mis on veelgi tähtsam, kes on suurimateks tööandjateks ka praegusel hetkel loodavate töökohtadega.
Komisjoni ja nõukogu liikmed, oleks väga hea, kui homme toimuval kevadisel Euroopa Ülemkogu istungjärgul selles siduvas põhimõttes lõplikult kokku lepitaks.
Tänan teid tähelepanu eest.
<D>
Hr juhataja, keelu tühistamisega linnuliha sisseveole Ameerika Ühendriikidest näitab Euroopa Komisjon veel kord, et seab rahvusvaheliste toiduettevõtete huvid kõrgemale inimeste ja töötajate tervisest.
Aastakümneid on Ameerika Ühendriigid utsitanud takka hormoonidega töödeldud liha sissevedu.
Nüüd teeb ta sama oma kanalihaga.
Eelmistel aastatel oli keelu aluseks kloori ja kastmes kana põhjustatud oht.
Teadusringkondade arvates ohustab klooriga töödeldud kanaliha tarbijate ja tapamaja töötajate tervist ja tekitab ohtlikku jäätmematerjali kantserogeensete jääkidega.
Ameerika Ühendriikides kasutatavad ained ei ole nähtavasti lakanud olemast kantserogeensed, samuti nagu teadusringkonnad ei ole meelt muutnud.
Seega tekib küsimus, mis on viinud komisjoni niikaugele, et ta on järgi andnud Ühendriikide ja rahvusvaheliste ettevõtete survele ja mida ta saab vastutasuks selle muutunud seisukoha eest?
Toidutootmisahel on järjest enam rahvusvahelise toiduettevõtete surmahaardes.
Vaid mõned päevad pärast mineraalõlidega segunenud päevalilleõli skandaali ja avastust, et õigusaktidega on lubatud õli vedu samades mahutites, mida kasutatakse tervisekahjulike vedelike veoks, teatas Euroopa Komisjon silma pilgutamata keelu tühistamisest klooriga töödeldud kahaliha suhtes.
Üks toiduskandaal järgneb teisele.
EL nihutab kontrollimise vastutuse neile, keda tuleks kontrollida; ta ütleb lahti oma kohustustest, sarnaselt liikmesriikide valitsustega; ta veeretab vastutuse tarbijatele põhjendusega, et neil on õigus valida, tingimusel, et tooted on märgistatud.
Töötajad nõuavad nõuetekohaselt kontrollitud tervislikku toitu taskukohaste hindadega.
Töötajate, nende organisatsioonide ja teadusringkondade vastuseis keelu tühistamisele peab kohustama komisjoni oma otsust läbi vaatama.
Keeld tarvitada klooriga töödeldud kanaliha peab jätkuvalt säilima.
<D>
õiguskomisjoni arvamuse koostaja. - (DE) Proua juhataja, daamid ja härrad, IAS-süsteem on mõistlik suurte börsil noteeritud rahvusvaheliste ettevõtete puhul.
Seepärast otsustasime me parlamendi viimasel ametiajal õiguskomisjoni ettepanekul võtta vastu IASi määrus.
Lõplik eesmärk - nagu Alexander Radwan ütles - oli tõepoolest saavutada lähenemine vähemalt USA-le ja võimalusel üle maailma.
Süsteemil ei ole mingit mõtet väikeste ja keskmise suurusega ettevõtjate puhul, sest reeglina ei ole neil rahvusvahelisi finantsturge vaja, ei ole vaja Wall Streeti ja kõike muud.
Juba ainuüksi seepärast on rahvusvaheliste finantsaruandlusstandardite väljatöötamine väikeste ja keskmise suurusega ettevõtjate jaoks väga küsitav.
Tagatipuks - ma arvan, et volinik McCreevy'l oli selles osas täiesti õigus - praegune ettepanek ei ole midagi enamat kui lühem versioon iga mõõdupuu kohaselt äärmiselt keerulistest rahvusvahelistest standarditest, mis on täiesti sobimatud Euroopa väikeste ja keskmise suurusega ettevõtjate struktuuriga.
Eriti kohatud on need perefirmade jaoks, mida omanikud on ise põlvkondi juhtinud, mis on nendele kuuluva kinnisvara juba maha kandnud ning kus õiglase väärtuse reeglite kohaldamine tekitaks lihtsalt ahnust ja võiks lõpuks ohustada ettevõtete ellujäämise võimalusi.
Teisest küljest peame olema realistid.
VKEde raamatupidamisstandardite küsimus ei jää teatud ühtlustamise survest puutumata.
Meie nõue on võrreldavus, vähemalt siseturu raames.
Seega arvan, et on oluline, et me kaaluksime tõsiselt, kuidas töötada välja Euroopa alternatiivid Londoni ettepanekutele, et saavutada ka selles valdkonnas suurem standardiseerimine, mis oleks samas mõistlik ja VKEdele sobiv ja mõeldud pigem pikaajalise kui lühiajalise hindamise perspektiiviga.
Mul on veel üks tähelepanek IASi organite kohta.
On üks tõsine probleem, nagu Alexander Radwan märkis.
Teatud geograafiline tasakaal võib ju olla, aga majandusliku kaalu mõttes tasakaalu ei ole.
Euroopa on suurim blokk, suurim piirkond, kus IASi eeskirjad kehtivad.
Seepärast peab meil olema võrdeline sõnaõigus ja meid lihtsalt ei saa võrrelda näiteks Austraaliaga.
Austraalial on sama kaal nagu keskmise suurusega ELi riigil või isegi suurel piirkonnal (näiteks Nordrhein-Westfalen).
Raportit tuleb rohkem tasakaalustada.
<D>
Härra juhataja, selles sõjas osalevad füüsiliselt mitu naaberriiki ja eeskätt osalevad selles otseselt ühelt poolt Kongo valitsusväed koos relvarühmituste ja Angola vägedega ning teiselt poolt kindral Nkunda, tutsi sõdurid ja toetajad Rwandast.
See on piirkondlik sõda, mis ei puuduta üksnes Kongo idaosa.
Üks võtmeküsimusi on selge: Kongo valitsus ei ole seni olnud valmis pidama otseselt mässulistega läbirääkimisi.
See on küsimus, milles tuleb avaldada survet.
Väga oluline on uurida selle konflikti tegelikku tausta.
Saksamaa president isiklikult osutas asjaolule, et see võitlus käib toormaterjalide pärast.
Toornafta, kuld, teemandid, vask, koobalt, kolumbiit-tantaliit, tsink, tina jms mängivad seal väga olulist rolli.
Eelkõige seisneb asi selles, kellel on tegelikult luba neid materjale kasutada.
Nende ettevõtete suhtes tuleb tõepoolest midagi ette võtta.
Ma soovin nimetada vaid ühe nendest - Gesellschaft für Elektrometallurgie; tema peakorter asub Nürnbergis ja ta omab ilmselgelt otseselt ühte kesksetest kaevandustest, mille pärast see konflikt käib.
Ma soovin rääkida veidi ÜRO missiooni (MONUC) rollist Kongo DV-s, sest näib, et kõik siin parlamendis nõuavad MONUCi varustuse suurendamist.
Selle järgi, mida mina lugenud olen, on MONUC pigem osa probleemist kui lahendusest, sest MONUC ise kirjeldab seda olukorda nii, nagu oleks see kujunenud võitluseks neljal rindel.
MONUCi roll peaks tegelikult olema hoopis teistsugune.
Vahepeal oleme me saanud teada organisatsioonilt Human Rights Watch, et India ja Pakistani sõdurid müüvad relvi otse ebaseaduslikele relvastusrühmitustele ning osalevad ilmselgelt konfliktis toormaterjalide pärast.
Seda ei tohi lubada!
MONUCi roll peab olema hoopis teistsugune ning see peab olema täiesti neutraalne.
Seetõttu ei ole üleskutse MONUCi varustust suurendada sugugi kasulik.
Ma soovin veel esile tuua selle, et Kongo mängis olulist rolli ka ühes varasemas Euroopa Liidu operatsioonis.
Tol korral seisnes meie ülesanne valimiste turvalisuse tagamises, kui härra Kabila sai presidendiks - seesama härra Kabila, kelle väed süvendavad nüüd konflikti märkimisväärselt.
Võttes seda arvesse, siis tuleks hoolikalt uurida, missugust osa täitis Euroopa Liit tegelikult härra Kabila ametisse seadmises.
Ma olen seisukohal, et see, mida EL tegi, on väga probleemne.
Siinjuures tuleb selgelt välja öelda, et härra Kabilat ja tema vägesid tuleb samuti sellega seoses kritiseerida.
Väga hea oli lugeda artiklit, mille koostas ajalehe Frankfurter Allgemeine Zeitung kohalik korrespondent, kes vangi võeti.
Ta kirjeldas konflikti ülesehitust väga hästi.
Tema artikkel näitab suhteid ametlike ja mitteametlike vägede vahel, millest tulenevalt võib öelda, et MONUCi varustuse suurendamise nõudmine üksi on mõttetu, sest tegelikult on vaja käsitleda just nimelt konflikti põhjusi.
<D>
Lugupeetud juhataja!
Goldstone'i aruanne on erakordselt ühepoolne ja ebaõiglane.
Selle on koostanud ÜRO Inimõiguste Nõukogu, mille liikmete hulka kuuluvad sellised riigid nagu Iraan, Nicaragua, Somaalia ja Liibüa.
Kuidas on sellistel riikidel, kus austus inimõiguste vastu on nullilähedane, õigus hinnata Iisraeli, mis on Lähis-Ida ainuke demokraatlik riik?
See aruanne pärineb väga kahtlasest allikast, mis on Iisraeli suhtes maniakaalselt pahatahtlik.
ÜRO Inimõiguste Nõukogu vastuvõetud 25st inimõigusi käsitlevast resolutsioonist on lausa 20 pühendatud Iisraelile.
Üheski neist ei käsitleta riike, mis on inimõiguste nõukogu liikmed, kuid need on riigid, kus - ma rõhutan - rikutakse tohutult inimõigusi, alustades naiste õigustega ja lõpetades valimisõigustega.
Rõhutan veel kord, et aruanne on täiesti ühepoolne.
Tegelikult püütakse selles õigustada Hamasi terrorit.
Aruandes ei ole välja toodud üliolulist asjaolu, et kaheksa aasta jooksul enne seda, kui Iisrael võttis Gaza sektoris enda kaitseks meetmeid, tulistati süütute Iisraeli kodanike suunas tuhandeid rakette.
Igal riigil on õigus ennast terroristide eest kaitsta, see õigus on ka Iisraelil.
Samuti tuleb öelda, et Iisraelis on praegu pooleli 150 kriminaaluurimist konkreetsete Iisraeli sõdurite tegevuse kohta.
Iisraelis on vaba parlament ja vaba ajakirjandus, mis kritiseerib sageli oma valitsust ja oma relvajõude.
Ühtki sellist omadust terroristide poole pealt kahjuks ei leia.
Seega leian, et sellesse ühepoolsesse ja ebaõiglasesse aruandesse, milles rünnatakse häbitult meie peamist liitlast Lähis-Idas, ei tohiks tõsiselt suhtuda.
<D>
Härra juhataja, sooviksin kõigepealt tänada Stavros Arnaoutakist püsivalt päevakajalise küsimuse eest toiduga kindlustatuse kohta.
Komisjonil on mitmeid vahendeid, mille abil kaitsta tarbijaid ja Euroopa kodanikke võimaliku toiduainekriisi eest.
Esiteks kindlustab komisjon kõigi 27 liikmesriigi viivitamatu ja üheaegse teavitamise toidu- ja söödaalase kiirhoiatussüsteemi kaudu.
Teiseks jälgib Toidu- ja Veterinaaramet süstemaatiliselt liikmesriike ja ka kolmandaid riike.
Kolmandaks jälgib komisjon Euroopa Toiduohutusametilt, rahvusvahelisest ajakirjandusest ja muudest allikatest pärinevat teavet.
Vajaduse korral, eriti kui toiduained või loomasööt võivad kujutada tõsist ohtu rahvatervisele ja liikmesriigi tasandil ei suudeta sellega tõhusalt võidelda, võtab komisjon vajalikud meetmed ELi tasandil.
Näiteks mineraalõliga reostunud Ukrainast pärit päevalilleõli juhtumi puhul sai toidu- ja söödaalane kiirhoiatussüsteem 23. aprillil 2008. aastal Prantsusmaa ametiasutustelt teatise, mille said ka kõik liikmesriigid.
Komisjon teavitas toidu- ja söödaalase kiirhoiatussüsteemi kaudu koheselt kõiki liikmesriike ja andis välja otsuse 2008/433/EÜ, millega kehtestati eritingimused Ukrainast pärit või sealt lähetatud mineraalõliga reostunud päevalilleõli importimisele.
Samuti algatati uurimine reostusallika kindalakstegemiseks.
Lisaks sellele tagab määrus EÜ nr 178/2002, mis laiemalt on tuntud üldise toidualase õigusnormina, jälgitavuse süsteemi, mille abil saab sihipäraselt ja korrektselt kaubad turult kõrvaldada või tagasi kutsuda, samuti anda tarbijaile ja toiduainetetööstuses tegevatele ettevõtetele piisavalt teavet, hinnata olukorda ja ära hoida riske ning vältida asjatut turu toimimisse sekkumist.
Samuti kontrollib komisjon süstemaatiliselt liikmesriikide pädevate kontrolliorganite võimelisust täita toiduvaldkonda reguleerivaid õigusakte nii ELi territooriumil kui ka väljaspool.
Näiteks avastas komisjon Malaisias tõsiseid probleeme kalatoodete ekspordi kohta kehtivate nõuete täitmisel.
Komisjon tegutses ELi piires viivitamata ja keelustas kalaekspordi Malaisiast.
See on vaid üks näide sellest, kuidas komisjonil on õnnestunud kaitsta tarbijaid ja ära hoida toiduainekriis.
Seepärast usub komisjon, et kehtivad õigusaktid tagavad toiduainekriiside juhtimiseks ja tarbijate kaitseks vajalikud meetmed.
Samal ajal hoolitseme ka selle eest, et oleks tagatud teabekanalite pidev täiustamine ja liikmesriikidevahelise sellealase koostöö paremaks muutmine.
Näiteks on komisjonil kavas varsti vastu võtta uued suunised toidu- ja söödaalase kiirhoiatussüsteemi kasutamise kohta.
<D>
kirjalikult. - (PT) Arvame, et raportis esitatakse palju positiivseid meetmeid, mis võiksid olla komisjoni edasise tegevuse aluseks, eelkõige
on vajadus ühenduse märkimisväärse toetuse järele seoses peamiste haigustega, et tagada võrdne kohtlemine ja võrdsed võimalused juhul, kui asjaomaste riikide ja tootjate ressursid neid ei võimalda;
tunnistatakse, et ELi tootjate kulud on ELi kõrgemate standardite tõttu suuremad ning et neid tuleb kaitsta imporditavate loomsete toodete eest, mis on toodetud madalamaid standardeid järgides;
kutsutakse komisjoni üles aitama põllumajandusettevõtjatel toime tulla loomade registreerimiseks vajaliku varustuse hankimise suurte kulutustega.
Mõningate seisukohtade suhtes oleme ka kriitilised, iseäranis riikliku rahastamise valdkonna suhtes, mille puhul tuleb võtta kiiresti meetmeid, et vältida erakindlustuse kasutamist taudide likvideerimisest tulenevate kahjude hüvitamisel.
Me ei saa nõustuda võimalusega, et põllumajandusettevõtjad tehakse täielikult vastutavaks taudide likvideerimise eest erakindlustuse kaudu.
<D>
kirjalikult. - (RO) Minu arvates oleme Kopenhaageni nurjumisest õppinud.
Selle tõenduseks peame üle vaatama oma strateegia, nii et saavutaksime Mehhikos õiguslikult siduva kokkuleppe.
Operatiivset tegutsemist on vaja saavutatud poliitilise kokkuleppe tegudeni jõudmiseks ja lisaks ka arenguriikide nn kiireks rahastamiseks ettenähtud 7,2 miljardi euro käikulaskmiseks.
EL on teinud teatavaks soovi olla kokkuleppega (Accord) seotud ning ja on võtnud teabe teel ühepoolse kohustuse vähendada ELi üleilmseid heitkoguseid 1990. aasta tasemetega võrreldes 20% ning tõsta tingimusliku pakkumise vähendamiste protsendimäära 30%, juhul kui suuremad heitkoguste tekitajad nõustuvad samuti panustama võrdväärse osa üleilmsesse heitkoguste vähendamise jõupingutusse.
Alates 18. veebruarist on teinud 40 riiki teatavaks oma vähendamiskavad ja 100 on ühinenud kokkuleppega, kuid sellest ei piisa.
Soovitan selle tähtsa eesmärgi saavutamiseks tungivalt kõrgel esindajal ja kliimavolinikul esitada meile viivitamatult kliimadiplomaatia strateegia ning ELil ja liikmesriikidel lülitada kliimamuutuse poliitikad kõikidesse kahe- ja mitmepoolsetesse strateegilistesse partnerlustesse.
Kliimamuutusega võitlemise strateegilistesse partnerlustesse peavad kuuluma valitsusvälised organisatsioonid ja kodanikuühiskond.
<D>
Austatud juhataja, igal nädalal on ajakirjandus täis uudiseid uute või muudetud ettepanekute kohta, mille on teinud mõni riik, Euroopa Ülemkogu või Euroopa Komisjoni president.
Ma kiidan Euroopa Keskpanga presidenti, kes on tähelepanelikult jälginud Euroopa Parlamendi arutelusid ja raporteid ning tunnustab meie tegevussuunda ja otsusekindlust.
Konkurentsivõime pakt ja selle areng on asjakohane näide.
Meie muudatusettepanekutes majanduse juhtimise paketi kohta on juba rikkalikult ideid; seega ei ole meil kuigi keeruline liikuda kaasotsustamismenetlusse, et ühendada Euroopa Parlamendis ja nõukogus esitatud seisukohtade tulemused.
Samas ei tohiks me ühtselt turult ainult rosinaid välja noppida ega seda jätkuvalt valesti käsitada.
Ühtne turg ei tähenda kindlust, mille sees on võrdne mänguruum.
Selle eesmärk on rahvusvaheline konkurentsivõime, mille suur ühtne turg saab tekitada, ning seega on see tihedalt seotud majanduse juhtimise selle aspektiga, mis puudutab majanduse elavdamist.
Me vajame ka püsivat finantsstabiilsuse mehhanismi, mis suudab aja jooksul vastavalt juhtimisele ja prioriteetidele areneda.
Saksa rahvale, keda "rahasiirdeliidu” idee paneb judisema, ütleksin: "Vaadake, mis kaasneb teie enda valitsuse nõudmistega - pankade rekapitaliseerimine ja riigivõla ülesostmine järelturul”.
Saksamaa pankadel kulub kümme aastat, et tulla toime kriisi tõttu langenud väärtusega varadega; nende hulka kuulub ka riigivõlg.
Saksamaa pangad ei suuda tulevikus täita uusi rahvusvahelisi reegleid pankade kapitali kohta - seega on siirded ka teie puhul asjakohased.
Seetõttu on teil seda mehhanismi vaja - nagu kogu euroalal.
Mis puudutab intressimäärasid, siis tuleb leida tasakaal jätkusuutlikkuse ja moraaliriski vahel.
(Juhataja katkestas kõneleja.)
<D>
Härra juhataja, daamid ja härrad, ma hindan selle ettepaneku vastu ilmutatud rohket huvi, mida tõendab suur hulk esitatud muudatusettepanekuid.
See näitab, et võitlus igapäevase diskrimineerimise vastu on enamiku jaoks meist alati esmatähtis - isegi tõsise majanduskriisi ajal.
Samuti avaldan heameelt suurepärase raporti üle, mille esitas proua Buitenweg ja mille kiitis heaks kodanike õiguste, justiits- ja siseasjade komisjon, samuti proua Lynne'i ja tööhõive- ja sotsiaalkomisjoni märkimisväärse panuse üle.
Raporti projektis toetatakse komisjoni esitatud direktiivi eelnõu eesmärki ja püüdlusi.
Minu arvates on raportööril õnnestunud kooskõlastada erinevad seisukohad ja saavutada fraktsioonide vahel suur üksmeel.
Soovin avaldada tunnustust Euroopa Parlamendi toetavale rollile direktiivi eelnõu esitamisel.
Mis puutub väljapakutud muudatusettepanekutesse, siis olen paljude raporti projektis esitatud parandussoovitustega nõus.
Sellegipoolest sooviksin öelda, et see projekt eeldab nõukogu ühehäälset nõusolekut, ning seetõttu peame jääma realistlikuks.
Ma tean, et mitmekordse diskrimineerimise probleem on teie jaoks peamine.
Olen täiesti teadlik sellest, et inimesed, kes on mitmekordse diskrimineerimise ohvrid, kannatavad väga tõsiselt.
Siiski arvan, et kuna direktiivi kohaldatakse vaid nelja võimaliku diskrimineerimise aluse suhtes, ei saa seda probleemi õiguslikul tasandil lõplikult lahendada.
Komisjoni 2008. aasta juulikuises teatises, mis käsitleb mittediskrimineerimist, võtsime endale kohustuse algatada sel teemal arutelu äsja asutatud valitsusekspertide rühmas.
Selle aruteluga on algust tehtud.
Seega ei jäeta mitmekordse diskrimineerimise küsimust tähelepanuta.
Ma võin nõustuda mitmekordse diskrimineerimise käsitlemisega selles direktiivi eelnõus nimetatud valdkondades.
Olen nõus, et peame palju selgemini määratlema volituste jagunemise ELi ja liikmesriikide vahel.
Direktiiviga ei muudeta seda määratlust, vaid meie eesmärk on saavutada võimalikult suur õiguskindlus.
Samuti olen päri, et kui arutatakse väidetava ohvristamise juhtumeid, tuleb võtta arvesse sõnavabadust.
Siiski peaksime olema teadlikud, et ohvristamise mõiste kasutamine eeldab kindlaid tõendeid.
Kaalul peab olema inimväärikus ning peab esinema vaenulik või alandav õhkkond.
Olen nõus kasutusele võtma seotusest tuleneva diskrimineerimise mõiste hiljutise Colemani kohtuasjas tehtud otsuse tähenduses, aga seda mõistet tuleks kohaldada üksnes siis, kui esineb otsene diskrimineerimine ja ohvristamine.
Finantsteenuste vallas olen nõus, et teenusepakkujad peaksid rakendama teataval tasemel läbipaistvust, aga mul on mõned kahtlused teie projektis kasutatud sõnastuse kohta.
Soostun täielikult, et direktiivi ei tohiks kohaldada puhtalt eratehingute puhul.
Komisjoni ja Euroopa Parlamendi seisukohad on siin väga sarnased.
Mis puutub füüsilise puudega isikutesse, siis võin toetada viidet füüsilise puude üldisele määratlusele, mida on kasutatud ÜRO puuetega inimeste õiguste konventsioonis.
Samuti nõustun põhimõtteliselt mõnede märkustega füüsilise puude mõiste kohta, mis on esitatud teie muudatusettepanekutes.
Siiski pean vajalikuks märkida, et õigusakti sõnastus peab olema väga täpne.
Olen päri veel mõnede esitatud ideedega, aga minu arvates tuleb tagada artikli 4 lühidus ja mõistetavus.
Daamid ja härrad, ootan huviga teie arvamusi, millele ma vastan arutelu käigus.
<D>
(DE) Hr juhataja, pr asepresident, ma tahaksin kiitust, mida te sellelt täiskogult saanud olete, veidi maha jahutada, vähemalt nii palju, mis puudutab reisijate õiguste teemat.
Me palume tungivalt komisjonil esitada laialdane ettepanekute pakett reisijate õiguste kohta kogu transpordisektoris.
Rõõmustav on tõdeda, et reisijate õigused on juba olemas õhutranspordi sektoris, kuigi need oleks vaja kiiremas korras läbi vaadata, teades, et hulk lennufirmasid ei rakenda asjasse puutuvat eeskirja nii, nagu meie seda sooviksime.
Sellel aastal oleme kokku leppinud ka reisijate õiguste paketi suhtes raudteel reisijate kohta ja see võetakse kasutusele järgmisel aastal.
Siiski, pr volinik, välja on kuulutatud kaugliinibussiga reisijate õiguste esitlemine ja arutlus laevateenuseid kasutavate reisijate õiguste üle on juba alanud.
Kumbagi nendest esitatud meetmetest ei näe me tööprogrammis.
Me vajame neid ettepanekuid, sest soovime reisijate õigusi kogu transpordisektori jaoks, mille suhtes me komisjoniga ühel nõul oleme: kui me tahame asetada kodaniku esikohale, on üks parimaid viise seda teha, võttes kasutusele kogu transpordisektorit hõlmavad reisijate õigused.
Teine punkt, mida ma lühidalt mainida tahaksin, on järgmine: me loodame, et komisjon võtab kasutusele planeeritud liiklusejuhtimissüsteemid vastavalt kavandatule.
Täpsemalt, see tähendab ühtse Euroopa õhuruumi juhtimisprojekti SESAR ja ühtse raudteeliikluse juhtimissüsteemi ERTMS.
Pr asepresident, nende süsteemidega me mitte ainult ei muuda transporti odavamaks ja turvalisemaks, vaid aitame ka keskkonda kaitsta.
Seetõttu on teil meie täielik toetus nende süsteemide kiirele käikulaskmisele.
<D>
fraktsiooni Verts/ALE nimel. - (IT) Härra juhataja, daamid ja härrad, minu fraktsioonile üldjuhul ei meeldi esimese lugemise kokkulepped, kuna sel juhul saab õigusakti kvaliteet kiirustamise ja surve tõttu kannatada.
Härra Nassauer, ma pean ütlema, et kui te oleksite minult aasta tagasi küsinud, kas me minu arvates jõuame esimesel lugemisel kahepoolselt toetavale kokkuleppele keskkonna kaitsmise suhtes kriminaalõiguse kaudu, olukorras kus härra Nassauer on raportöör ja kokkulepe on vaja saavutada esimesel lugemisel, poleks ma seda arvatavasti uskunud.
Sellest hoolimata on suurepärase meeskonnatöö tulemusena, mis sai võimalikuks tänu hoolikale kinnipidamisele mitteametlikest menetlusnõuetest dialoogi pidamisel komisjoni ja nõukoguga, kes kaasasid igal võimalusel raportööri ja variraportöörid, ning samuti tänu keskkonnakomisjoni väärt tööle.
Seepärast tahaksin ma siiralt tänada raportööri ja tema kolleege, sest see on tähtis saavutus, nagu tõepoolest on kõik teised kõnelejad maininud.
Härra juhataja, Euroopa Kohtu otsusega on meid juba hoiatatud trahvide määramise eest ning on mõnevõrra meie tiibu kärbitud, kuid loodan, et pärast hääletust hoiame me, Euroopa Liit, selle tulemusena seda teemat päevakorras.
Ma arvan, et kui Lissaboni leping on ratifitseeritud, peame osutama sellele teemale tõsist tähelepanu.
Loomulikult, nagu kõik siin ilmas pole ideaalne, pole seda ka asjaomane direktiiv.
Näiteks pole me rahul keerulise lisaga, mis annab pika, kuigi üksikasjaliku nimekirja direktiividest, mis selle õigusakti kohaldamisest muutuvad.
Me oleks eelistanud komisjoni pakutud ja keskkonnakomisjoni heakskiidetud süsteemi, mis tegi ideaalselt selgeks, et lisaks mainitud direktiivides nimetatud rikkumistele on automaatselt kriminaalõiguse alusel karistatav veel terve uus rida rikkumisi.
Samuti pole me eriti rahul asjaoluga, et üleminekuperiood on kaks aastat.
Me tunneme, et seda oleks saanud paremaks muuta ja nagu proua Wallis, oleme me väga rahul liikmesriikidele pandud kohustusest koostada korrelatsioonitabeleid, teiste sõnadega peavad liikmesriigid väledalt meile teada andma, kuidas õigusakte kohaldatakse, mille nad tihtilugu on tegemata jätnud.
Siiski toetame me täielikult meedet tagamaks seda, et hulk rikkumisi ei jää enam karistuseta.
Ma olen Itaaliast, kus on olnud kiusatus seda teha, kus see on juba tehtud ning olen rahul, et see direktiiv sellist teguviisi ei võimalda ning et kaitsealade hävitamine, vandalism ja teised sarnased juhtumid ei jää karistamata.
<D>
(DA) Härra juhataja, tahaksin härra Bowist tänada suurepärase töö eest nende suhteliselt keerukate läbirääkimiste läbiviimisel.
Üks raskeid küsimusi on olnud abi haruldaste haigustega patsientidele - teema, mida siin hommiku hilisemas osas arutame.
Tahame pakkuda nendele patsientidele parimaid ravivõimalusi ja loomulikult näeme, et tihe koostöö Euroopas selles valdkonnas toob meile suurt kasu.
Ent see ei aita absoluutselt, kui laseme patsientidel lihtsalt läbi Euroopa reisida andmata nende päritoluriikidele luba sellise reisimise reguleerimiseks meditsiiniliselt ja rahanduslikult.
Kui tekst selle praeguses vormis vastu võetakse, annab see kõigile haruldaste haigustega patsientidele võimaluse välismaale reisida ja saada igasugust ravi, mida nende päritoluriik siis rahastama peab.
Ent kuidas kontrollime kulutusi ja kuidas tagame, et patsiendid ei saa sobimatut või liigset ravi?
On nad ju oma teenuseosutajate ees kaitseta.
Neil on ka oht sattuda tõsistesse konfliktidesse oma päritoluriigis, mis võib maksmisest keelduda põhjusel, et nende haigus ei ole piisavalt haruldane.
Me ei ole veel jõudnud kokkuleppele selles, kuidas seda osa patsientidest tuvastada.
Eelistaksime vägagi eraldi õigusakti selles valdkonnas, et saaksime haruldaste haigustega inimesi aidata optimaalselt võimalikul moel.
<D>
komisjoni liige. - Härra president, alustuseks tahan tänada parlamenti Liibanoni küsimuse võtmise eest tänasesse päevakorda.
Viimasel ajal on meie tähelepanu alla sattunud paljud Lähis-Idas toimuvad arengud, eriti sündmused Gaza sektoris.
Samas ei tohiks me selle tõttu unustada Liibanoni strateegilist tähtsust piirkonnas ja Euroopa partnerina.
Praegune olukord Liibanonis on äärmiselt murettekitav.
Sügav poliitiline kriis jätkub: 24. märtsil lükati presidenti valima pidanud parlamendi istungijärk alates 2007. aasta novembrist juba 17. korda edasi.
Araabia Liiga tippkohtumine Damaskuses ei ole samuti lahendust toonud.
Kuigi julgeolekuolukord on jäänud suhteliselt rahulikuks ja suuremaid vahejuhtumeid pole esinenud, on avalikkuse pinged ja hirmud kasvanud.
Poliitilise kriisi jätkudes võib vägivald puhkeda igal hetkel ning sellel oleks riigi ja selle rahva jaoks ettenägematud tagajärjed.
Andmed sellest, et Hezbollah on alates 2006. aastast oma sõjalist võimekust suurendanud, on murettekitavad, eriti arvestades hiljutisi ähvardusi Iisraeli suunas pärast Imad Mugnivehi surma.
Peale selle avaldab pikaleveninud kriis negatiivset mõju Liibanoni sotsiaalmajanduslikule olukorrale.
Nagu te teate, püüab Euroopa Liibanoni aidata paljudel eri tasemetel: me oleme ÜRO rahuvalvemissiooni UNIFIL suurim toetaja ning samuti oli Euroopa Liit tähtsaim annetaja Pariisi III konverentsil.
Me oleme kindlalt toetanud Araabia Liiga algatust alates selle väljapakkumisest 2008. aasta jaanuaris ning meie ühenduse vahendid on aidanud meil reageerida sihipäraselt mitmetele olulistele probleemidele.
Euroopa naabruspoliitika on muutunud tähtsaks vahendiks Liibanoni reformiprotsessi toetamisel ning majanduslikule ja sotsiaalsele stabiliseerumisele kaasa aitamisel, kuigi praegune poliitiline patiseis muudab reformide elluviimise väga raskeks.
Millised on meie prioriteedid lähitulevikuks?
Araabia Liiga algatuse jätkuv toetamine on endiselt meie tähtsaim prioriteet.
Kõigile raskustele vaatamata on see algatus pälvinud laialdast toetust ning on hetkel ainus võimalus lahenduse leidmiseks.
Tähtsaks kuupäevaks selles protsessis on 22. aprill, mil parlamendis on kavas järgmine presidendivalimiste istung.
Viimasel ajal on ringi liikunud idee spetsiaalsest Liibanoni tippkohtumisest Araabia Liiga raames.
Kui see teostub, siis vaatame, kuidas meil oleks kõige parem seda algatust toetada.
Samas peame märkima, et Araabia Liiga eesistujariik on praegu Süüria.
Selge ja jätkuv kohustus täita täielikult kõiki Liibanoni puudutavaid julgeolekunõukogu resolutsioone on endiselt oluline, lausa hädavajalik.
Järgmised aruanded ÜRO julgeolekunõukogu resolutsioonide 1559 ja 1701 täitmise kohta, mis avaldatakse vastavalt 2007. aasta mais ja juulis, on seega olulised teetähised.
Samuti peame jätkama jõupingutusi Lähis-Ida rahuprotsessiga edasiminekuks, kuna see mõjutab ka Liibanoni.
Ma pean jätkuvalt tihedat sidet oma partneritega nelikust ning jään ootama Euroopa Parlamendi poolt käesolevasse aastasse kavandatud Lähis-Ida konverentsi.
<D>
raportöör. - Austatud juhataja, süsiniku kogumise ja ladustamise tehnoloogia potentsiaal saavutada CO2 heitkoguste atmosfääri paiskamise tohutu vähendamine ja leevendamine on midagi, millest me lihtsalt peame kinni haarama.
Pean ütlema, et idee säilitada süsihappegaasi igavesti maa all pole minu jaoks ideaalne valik.
Sooviksin, et liiguksime otse teise ajastusse, sellesse, kus meie jõud tuleks taastuvast, puhtast ja rohelisest energiast.
Kuid me ei saa ignoreerida tegelikku olukorda seoses söega.
Hiina saab 80% elektrist söest.
See riik tormab edasi oma taastuvenergia programmidega ja siiski laiendab nädalast nädalasse ka oma söel töötavaid jõujaamu.
Minu kodumaal käib suur vaidlus uue söel töötava jõujaama ehitamise üle Kingsnorthi.
Selle ühe jõujaama CO2 heitkogused võrduvad nendega, mida hoiavad kokku kõik tuulepargid, mis meil praegu riigis on.
Inimesed ütlevad: miks näha vaeva kõigi nende taastuvate energiaallikatega, miks näha vaeva kõigi nende muude asjadega, kui te ikkagi niiviisi söel töötavaid jõujaamu ehitate?
Me peame arendama süsiniku kogumist ja ladustamist.
Rahvusvaheline Energiaagentuur ütleb, et 2050. aastaks võib selle arvel vähendada kuni 50% saasteainete heitkogustest, mis vastasel korral tavalise majandustegevuse stsenaariumi puhul õhku paisataks.
Praegu on meie esmane mure selle õigusakti käsitlemisel olnud ohutuse küsimusega tegelemine.
Mõnesid neist muredest on võib-olla lihtne suureks puhuda.
Lõppude lõpuks on CO2 looduslik aine: me hingame seda sisse ja välja.
Me pumpame plahvatavat gaasi nagu metaan meie oma kodudesse, kus me sellele tule otsa paneme.
Seega, võrdluseks, tuleb CO2 puhul säilitada perspektiivitunne.
Kuid me oleme püüdnud käesolevas raportis tegeleda lekkimise küsimusega, tehes selgeks, et on absoluutselt vastuvõetamatu, kui tekib oht inimeste tervisele.
Oleme püüdnud õigusnorme parandada, lisades selgitusi, et vältida vasturääkivusi ja kiirendada rakendamise protsessi, rõhutades samas, et lõppkokkuvõttes juhivad liikmesriigid ise oma saatust.
Nemad otsustavad, kas nende territooriumil hakatakse süsihappegaasi säilitama või mitte.
Komisjoni esialgsed ettepanekud olid head.
Ma loodan, et nõukogu, komisjon ja parlament on neid kollektiivselt veelgi paremaks muutnud.
Kuid süsihappegaasi säilitamisel või säilitamise sätestamisel pole suurt mõtet, kui me seda kõigepealt ei kogu.
Seega võtsime viimase paari kuu jooksul vastu väljakutse jõustada finantsmehhanism, et motiveerida eelmisel aastal valitsusjuhtide poolt lubatud näidisprojektide teostamist.
Pean ütlema, et kohati on see tundunud nagu mäkketõus.
Inimesed kahtlesid ettepanekus kasutada kvoote saastekvootidega kauplemise süsteemi uute osalejate reservist.
Kuid lõpuks jõudsime me sinnamaani, kui nõukogu otsustas eelmisel nädalal eraldada 300 miljonit kvooti.
Kui palju sellega saadakse, sõltub süsiniku hinnast.
Kuid mulle on öeldud, et see võib tähendada 6 kuni 9 miljardit eurot toetusi investeeringuteks.
See on väga suur samm edasi, üks nende läbirääkimiste tõelisi saavutusi.
Ma arvan, et kõik minu kolleegid siin saalis peaksid olema rahul sellega, et ettepanek tuli algselt parlamendist.
See oli nõukogu päevakorras, sest meie lisasime selle sinna.
Eesistujariik võttis selle vastu ja, ehkki mitte entusiastlikult, vähemalt nõustus, et see pakkus lahendust vägagi reaalsele probleemile.
Nüüd on aeg edasi liikuda.
Vaadakem, et nende näidisprojektide osas pakkumised võimalikult kiiresti välja kuulutatakse.
Vaadakem ehitustööde algust.
Katsetagem seda tehnoloogiat ja palvetagem, et see tööle hakkaks.
<D>
(SK) Slovakkia vabariik kohaldab seoses etniliste vähemustega kõrgeid nõudeid ja ühtlasi üht kõige mõõdukamat riiklikku keeleseadust Euroopas.
Hoolimata sellest on Slovakkia keeleseadus ungarlastest parlamendiliikmete pideva surve all, kes ei kõhkle Euroopa avaliku arvamuse mõjutamiseks valesid ja väljamõeldisi kasutamast.
Oleme selle tunnistajateks olnud peaaegu igal Euroopa Parlamendi istungil alates 2004. aasta laienemisest.
Ungari on riik, kes on peaaegu täielikult vähemusrahvused enda territooriumil kõrvaldanud ja plaanib Slovakkia vabariigi asjadesse ulatuslikult sekkuda.
See on absoluutselt vastuvõetamatu.
Loodan, et Euroopa institutsioonid ei söösta selle asjaga tegelema elevant-portselanipoes-meetodil.
Slovakkia lahendab riigikeele kasutamisega seotud probleemid kultuuriliste vahenditega ja vastavalt Euroopa traditsioonidele.
Keeleseaduse muudatusettepaneku rakendusmäärus kinnitab tundlikku lähenemisviisi kõigile Slovakkias elavatele etnilistele rühmadele ja rahvustele.
<D>
komisjoni liige. - Proua juhataja, mitte keegi ei saa alahinnata vee tähtsust ja vajadust majandada meie veeallikaid hästi.
Nagu ma aga oma sissejuhatuses märkisin, peame aitama maailma vaeseimatel piirkondadel puhtale joogiveele juurde pääseda.
Komisjon jätkab nende riikide abistamist.
Vesi on inimeste põhivajadus; seda seisukohta tunnustati ja kinnitati 2006. aastal Méxicos toimunud neljandal ülemaailmsel veefoorumil.
Nagu ma enne ütlesin, on Euroopa Liit eelseisval Istanbulis toimuval foorumil loomulikult esindatud ja paneb seal suurt rõhku kõigele, mida ma mainisin.
Härra Bowis viitas veel ühele väga olulisele küsimusele ja ma nõustun temaga - nimelt sellele, et kliimamuutuse tõttu näeme, kuidas osa maailmast kannatab üleujutuste käes.
Me peame selle probleemi pärast tõesti meetmeid võtma.
Nagu ta väga selgelt ütles, on metsastamine selle probleemi üks võimalik lahendus.
<D>
(PL) Kriisi ajal, kui ohus on Euroopa Liidu terviklikkus, peaksime majanduskasvu edendamiseks liidu ühtekuuluvusele erilist tähelepanu pöörama.
Me ei tea endiselt, kas kriis süvendab Euroopa eri piirkondade vahelisi erinevusi.
Ajaloolised erinevused piirkondade arengu tasandil võivad suureneda ja lisaks võib juhtuda, et näeme ka uute eristavate faktorite tekkimist.
Sellises olukorras vajame hädasti mehhanisme, millega piirkondade erinevusi vähendada - selle eesmärgi saavutamisele paneb aluse tugeva regionaalpoliitika jätkamine.
Sellises olukorras ei oleks nutikas poliitika järgimine lõpetada ning piirkondlike ja kohalike organite rahastamist tuntaval määral vähendada, kuna see ohustaks tugevalt majanduskasvu suurendamist ning samas ka Euroopa ühtsust.
Nii Euroopa 2020. aasta strateegia kui ka ühtekuuluvuspoliitika üritavad sama eesmärki saavutada.
Neil on suur mõju majanduse taaselustamisele ning need on väga tähtsad ka Euroopa solidaarsuspoliitika seisukohast.
Hetkel vajame aga nende paremat koordineeritust.
Uute väljakutsete puhul uute ja eraldiseisvate sihtotstarbeliste fondide loomine on aja ja raha raiskamine, mis venitaks ka 2020. aasta strateegia realiseerimist - sellele saaks osaks sama saatus, mis tabas Lissaboni lepingut.
Peame tagama võtmetähtsusega infrastruktuuriprojektide rahastamise ning vältima regionaalpoliitika taasriigistamist.
Hetkel tunneme väga tihti survet teatud liikmesriikide valitsustelt ning Euroopa Komisjonilt, millega üritatakse regionaalpoliitika kulusid suuremal või vähemal määral vähendada.
Kuid sõnum, mida sisaldab Euroopa Parlamendi raport, mille variraportöör ma olin, on selgemast selgem.
Vajame tugevamat, mitte nõrgemat ühtekuuluvuspoliitikat.
Vajame tõelist Euroopa solidaarsust.
<D>
(DE) Austatud juhataja, minu selgitus on järgmine.
Kahjuks ei toimunud heitkogustega kauplemise süsteemi teemal täiskogu arutelu, mille tulemustest oleksime saanud kolmepoolsetel läbirääkimistel lähtuda.
Kolmepoolsed läbirääkimised, mida peetakse üksnes keskkonna-, rahvatervise- ja toiduohutuse komisjoni arvamuse alusel, ei kajasta Euroopa Parlamendi seisukohta.
Praegu peaksime toetama komisjoni ettepaneku muutmist, aga see, milliseid otsuseid meilt täna oodatakse, vastab üksüheselt nõukogu koostatud dokumendile.
Euroopa Parlament ei ole teinud ainsatki muudatust, isegi mitte komamuudatust.
Miks avaldatakse sellist ajalist survet?
Me räägime ju tegelikult 2013. aasta järgsest ajast.
Sellisena esitatud ettepanek heitkogustega kauplemise süsteemi kohta toob meile vastuolusid ja kasvavaid kulusid.
Heitkogustega kauplemise küsimus jääb aastateks, kui mitte aastakümneteks kõige tähtsamaks tööstuspoliitika otsuseks.
Me ei ole valmis oma demokraatlikku kaasotsustamisõigust Euroopa Parlamendi kuluaarides ära andma.
Pealegi, mis on see, mille eest paljud parlamendiliikmed on siin edukalt juba peaaegu 30 aastat võidelnud?
Kas nad on võidelnud selle eest, et kliimapoliitika jäetaks lihtsustatud menetluskorra rakendamisega peaaegu täielikult nõukogu pädevusse?
Meie kui rahva valitud parlament soovime osaleda demokraatlikus arutelus ja pidada sealjuures silmas eelkõige oma tegevuse tagajärgi.
Tänan teid väga.
<D>
raportöör. - (EL) Härra juhataja, Euroopa Liidu 29 reguleerivat ametit on esmapilgul "mikroinstitutsioonid”, kuid neil on tegelikkuses ilmsed makromõjud ja nad on juba muutunud Euroopa Liidu poolt tunnustatud üleinstitutsiooniliseks parameetriks.
Reguleerivate ametite arvu liigne suurendamine on kahtlemata võimendanud liialdatult Euroopa reguleerivat sekkumist, hajutanud liidu poliitikavaldkondi ja muutnud neid läbipaistmatumaks ning selle tagajärjel muutnud toimimise koordineerimise keerulisemaks.
Kõigi Euroopa ametite puhul tekib kiireloomuline küsimus nende töö ja saavutatud tulemuste vahehindamise kohta.
Nõutakse minimaalset ühiste eeskirjade ja põhimõtete kogumi loomist Euroopa reguleerivate ametite struktuuri, toimimise ja kontrolli kohta, et viimased saaksid võtta sujuvalt üle aluslepingutes sätestatud juhtpõhimõtted.
Pärast seda, kui nõukogu keeldus vastu võtmast juriidiliselt siduvat õigusakti ja lükkas tagasi ettepaneku, milles on ette nähtud institutsioonidevahelise kokkuleppe sõlmimine, otsustas komisjon teha ettepaneku luua institutsioonidevaheline töörühm, mille ülesandeks on määratleda reguleerivate ametite raamistik ning Euroopa Liidu kõikide organite pädevus nende suhtes.
Ma leian, et see ettepanek on tagasihoidlikum, kui Euroopa Parlament oleks institutsioonidevahelise kokkuleppe sõlmimise suhtes oodanud.
Ühine lähenemisviis on tõepoolest üks vaheetapp juriidiliselt siduva teksti vastuvõtmise teel.
Muidugi mõistan ma, et komisjon soovib välja tulla pikaksveninud institutsioonidevahelisest patiseisust.
Institutsioonidevahelise töörühma loomine, mis koostab kollektiivse üksikasjaliku kokkuvõtte reguleerivate ametite tegevustest saadud kogemustest ning mille ülesandeks on täpsustada reguleerivate ametite rolli Euroopa valitsemisahelas, on teretulnud.
Euroopa ametite struktuuri ja toimimist käsitleva välja pakutud - võimaluse piires ühise - lähenemisviisiga püütakse piirata bürokraatlikku koormust, et võimaldada neil täita korralikult ja tõhusalt oma reguleerivat rolli ning et oleks võimalik teostada nende üle järelevalvet ja rahuldada kas või osaliselt kontrolli (auditi) ja vastutuse võtmise vajadus, mida meie ajajärk nõuab.
Üksteisemõistmiseks ja institutsioonidevaheliseks lähenemiseks otsitava ühise raamistiku prioriteet peaks seisnema reguleerivate ametite lisandväärtuse üldises optimeerimises Euroopa valitsusstruktuurides, võttes tingimuseks suurema läbipaistvuse, nähtava demokraatliku kontrolli ja tugevdatud tõhususe.
Lõpetuseks tahaksin rõhutada, et parlamentaarse kontrolli kehtestamine reguleerivate ametite struktuuri ja töö üle vastab klassikalisele demokraatia põhimõttele, mis nõuab poliitilist vastutust igalt täitevvolitustega organilt.
Euroopa Parlamendile antud võimalus omistada nimetatud ametitele poliitiline vastutus on seotud esindusdemokraatia keskse põhimõttega, mis seisneb täitevvõimu tehtud otsuste seaduslikkuse ja põhjendatuse uurimises.
<D>
kirjalikult. - Seoses Euroopa Liidu ja Vietnami vahelise uue partnerlus- ja koostöölepingu läbirääkimiste teise vooruga, mis peeti eile ja üleeile Hanois, on parlamendi enamus võtnud vastu resolutsiooni, mis tundub pigem silmakirjalikkuse harjutusena ja inimõiguste otsustava vahendamisena.
Selle sisu lugedes võiksime küsida, miks ei ole parlamendi enamus teinud ettepanekut muuta tulevase lepingu sõlmimine sõltuvaks klauslist, mis tagab demokraatia ja inimõiguste austamise Euroopa Liidu poolt.
Kui kasulik ja õpetlik võiks see Euroopa Parlamendile olla, kui näiteks "paluda” liikmesriikidel ja ELil hoiduda kollaboratsioonist kuritegelike CIA lendudega ja nende puhtakspesemisest, austada immigrantide inimõigusi, mida "tagasipöördumisdirektiivis” häbematult rikutakse, austada Prantsusmaa, Hollandi ja Iirimaa rahva demokraatlikult ja suveräänselt väljendatud tahet, kes lükkasid tagasi kavandatud "konstitutsioonilise”/"Lissaboni” lepingu, austada rahvusvahelist seadust, eelkõige seoses Kosovoga, ning lõpetada teesklemine, et nad võivad jagada õpetussõnu kogu maailmale...
Mis juhtuks, kui Vietnam kõike seda nõuaks?
Kas Euroopa Parlament oleks nõus niisugustel tingimustel läbirääkimisi pidama?
Kas ta nõustuks selle klausli vastastikuse kohaldamisega?
Nähtavasti mitte, sest "dialoog” ja "klausel” on ju ainult teiste jaoks...
<D>
Proua juhataja, selle täiskoja ees olev tekst on kliimakomisjoni ühise töö vili.
Komisjon, mis on selleks otstarbeks ad hoc vormis asutatud ja väga tähtsa mandaadiga, on ette võtnud suurejoonelised nõustamise ja arutelu algatused ning koostanud kava vahenditest, mida Euroopa saab kasutada tähtsa rolli mängimiseks pooltevahelisel kolmeteistkümnendal, Bali konverentsil.
Strateegiaettepaneku tuum on selge ja jõuline.
Tarvis on poliitilist ja mitmepoolset lähenemist, mis põhineb ÜRO-l ja, mis arvestab IPCC-d ja suuri muudatusi mitte ainult tehnoloogias, vaid ka sotsiaalmudelis.
Vaja on tehnoloogiasiiret, koostööd ja uusi keskkonna ning arenguga arvestavaid lähenemisi.
Komisjoni ja nõukogu poolt tehtud 3,20 % ettepanek on ainult algus, olgugi et positiivne.
Meie mõtlemine peab olema laiaulatuslik ning edasivaatav ning ausalt öeldes ei võimalda tulevik tagasi pöörduda mineviku tehnoloogiate poole, mis on vanad, ohtlikud ja vastuolulised, nagu tuumaenergia.
Me peame hakkama mõtlema ka uuendusmeelsetele ettepanekutele, mida me ise oleme esile tõstnud oma parlamentaarsetel aruteludel ja mida autoriteedid, nagu näiteks kantsler Merkel, on tunnustama hakanud.
Ma räägin enda ja hr Prodi ettepanekust emissioonide arvutamiseks iga inimese kohta, mis on väga oluline praeguse olukorra valguses, milles paistab praegu olevat ebavõrdsus emissioonides ja viisis, kuidas neid võrdselt jagada.
<D>
Tööaega käsitlev ühine seisukoht, mille nõukogu Euroopa Parlamendis hääletusele pani, oli tööliste õiguste jaoks ehtne tagasiminek ja kujutas endast tõelist ohtu Euroopa sotsiaalmudelile.
Sotsiaaldemokraadist raportööril Alejandro Cercasel, kes on kogunud endale suure toetajaskonna ja keda minagi oma häälega toetasin, on õnnestunud lõhkuda 19. sajandist pärinev konservatiivne ja tagurlik arusaam töömaailmast.
Koos kõigi sotsiaaldemokraatidega toetasin ma hulka muudatusettepanekuid, mis tagavad töötajate õiguste vajaliku edasiarendamise.
Nii saavutasime kohaldamisest loobumise sätte tühistamise - see säte võimaldas inimestel minna mööda tööaja piirangust ja kehtestada kuni 65tunnine töönädal.
Samamoodi arvestasime valvekorra tööaja hulka, põhjendades, et seda ei saa pidada puhkeajaks.
Me saavutasime ka hüvituseks antava puhkeaja ning töö- ja pereelu ühitamise tagatised.
See ametiühingute toetusel tegutsevate Euroopa sotsiaaldemokraatide tähtis võit on võit kõikide eurooplaste jaoks.
Euroopa, kus tehakse selliseid suuri sotsiaalseid edusamme nagu täna siin, on koht, kus kaitstakse oma inimesi.
<D>
Euroopa Ühendatud Vasakpoolsete / Põhjamaade Roheliste Vasakpoolsete liitfraktsioon hääletas spekulatiivseid fonde käsitleva raporti vastu.
Vaatamata selle lehekülgede arvule ja jõupingutustele, mida raportöör näib olevat teinud, on see raport uskumatult nõrk.
See ei aita mitte kuidagi lahendada probleeme, mis meil lahendada tuleb.
Esitatud ettepanekud on sageli vastuolus sellega, mida tuleks teha, et hoida ära 2008. aasta sügisel aset leidnud riskilaenude kriisi kordumine.
Seega ei võimalda raport Euroopa Parlamendil avaldada komisjonile ega nõukogule survet, et nad lõpetaksid eelarvet piirava poliitika, mis hävitab järk-järgult kõik meie sotsiaalpoliitika vahendid.
See on halb sõnum, mida edastada vahetult enne Nicolas Sarkozy juhitavat G20 tippkohtumist.
<D>
(EL) Härra juhataja, volinik, nagu rõhutasid mu kolleegidest parlamendisaadikud, kes suulise küsimuse allkirjastasid, ja nagu nimekad kõnelejad üksikasjalikult eelmisel nädalal Brüsselis toimunud avalikul kuulamisel märkisid, peame kõik käsitama avalik-õiguslikku televisiooni kui vahendit, mille abil saame osutada oma kodanikele teenust, mis langeb suures osas kokku kohustusega seda osutada.
Uute tehnoloogiate väljatöötamise ning iga päev arvukalt esilekerkivate ettevõtete kiiluvees on vaja kaitsta avalikku arutelu, sõltumatut järelevalveasutust ja programmide mitmekesisust, seda kooskõlas iga liikmesriigi ajaloo ja kultuuriga.
Eluterve konkurentsi raames peab komisjon edendama uusi avalike huvide ja avalik-õigusliku ringhäälingu kaitsmise viise.
Peamiselt on vaja selgitada ringhäälinguorganisatsioonide avalik-õiguslikke ülesandeid - me peame paremini hindama riigiabi, kuid samuti ei tohi me läbipaistvusreeglit silmas pidades komisjoni poolt läbiviidava eelhindamisega seada tarbetut haldus- ja finantskoormust liikmesriikidele ja avalik-õiguslikele ringhäälinguorganisatsioonidele.
Uue meedia kontekstis on samuti vaja kasutusele võtta tõhusamad kontrollimehhanismid.
Ja veel - arvestades, et avalik-õiguslikud ringhäälinguorganisatsioonid mängivad kultuurilises ja keelelises mitmekesisuses otsustavat rolli, peavad kõik need meediakanalid, samuti avalik õiguslikud korporatsioonid ja avalik-õiguslik televisioon pakkuma kvaliteetseid programme ja samas suutma samalaadsete asutustega konkureerimise kontekstis võtta vastu uusi keerukaid ülesandeid, kajastades ringhäälingus ülemaailmset huvi pakkuvaid sündmusi, nagu näiteks olümpiamängud, maailmameistrivõistlused jne.
Kahjuks on see tänapäeval midagi sellist, mis on tavaliselt võimatu lihtsalt seetõttu, et eraõiguslike ettevõtete parema rahalise seisu tõttu ei saa avalik-õiguslik televisioon selliste sündmuste näitamist endale lubada.
Niisiis ei ole kodanikel võimalik vaadata neid sündmusi teiste programmide kõrval.
Lõpetuseks sooviksin samuti osutada sellele, et see, mida turul praegu pakutakse, ja kommertsmeedia huvid avalik-õiguslike ringhäälinguorganisatsioonide pädevuse ja tegevuste ulatuste määratlemisel ei suurenda pealegi suuremat üldist huvi - loomulikult mõne erandiga - ning komisjon peaks seda fakti tõsiselt arvesse võtma.
<D>
Härra juhataja, iga tervisekontroll vajab mõõtmist ja hindamist.
Ühise põllumajanduspoliitika puhul panen ette, et selleks mõõteks oleks rahastamine ja hindajateks audiitorid.
Kas kontrollikoja arvates on ühise põllumajanduspoliitika tervisega kõik korras, kui 28,9% ühtsetest otsemaksetest on vigased?
Kas kontrollikoja arvates on ühtse põllumajanduspoliitika tervisele hea toetada talunikke toiduainete mittekasvatamisel?
Kas ta leiab, et on tervislik anda talumaa biokütuste kasutusse ja seda hetkel, mil maailmas valitseb teraviljapuudus?
Kas kontrollikoda arvab, et ühine põllumajanduspoliitika on tervislik, kui tõelised talunikud - vähemalt Ühendkuningriigis - näevad vaeva elatise teenimisega?
Kas kontrollikoda teab, et Uus-Meremaa talunikke enam ei subsideerita, kuid neil läheb väga hästi ja ainult 3% neist läks pankrotti, kui subsideerimine lõpetati?
Kuna mulle näib, et ühine põllumajanduspoliitika ei ole üldse tervislik, kas poleks siis aeg hingamisaparaat välja lülitada ja lubada Euroopa talunikel ise oma tee leida?
<D>
Härra president, lähtuvalt proua McGuinnessi viitest Lissaboni lepingu ratifitseerimisele Iirimaal tahaksin märkida, et minu riigis, Ühendkuningriigis, toimub parlamendi mõlemas kojas märkimisväärne edasiminek ning võib arvata, et Ühendkuningriigis toimub lepingu ratifitseerimine õige varsti.
Ma ei taha poliitiliste vastaste ees lisapunkte teenida, kuid lepingut pooldavatele Briti konservatiividele oli pettumuseks, et Briti liberaalide partei sellest keeldus.
Kuid ma olen siiski kindel, et härra Watson annab sellele põhjendatud selgituse.
Kevadisel tippkohtumisel viidatakse eeldatavasti ka hiljutisele muutusele Venemaa valitsuses.
On väga tähtis - ja järjest rohkem ka täiskogus - et Euroopa Liidul on ühine välispoliitika Vene Föderatsiooni ning mõne ettepaneku, nagu näiteks Nord Stream gaasijuhtme suhtes.
Ma ei tahaks ette rutata, kuna täiskogu käsitleb Venemaa valimisi oma neljapäevasel arutelul.
Kuid otsuse ettepanek, milles nähakse tõenäoliselt ette heakskiitmine, tekitab küsimusi valimisvaatlejate kohtlemise osas ning selle kohta, mis juhtus nende opositsioonikandidaatidega, kes ei saanud võimalusi valimistel osalemiseks ning nõuab umbes 50 demonstrandi vabastamist, kes Vene siseministeeriumi meeste poolt vägivaldselt arreteeriti.
Ma loodan, et nõukogu võtab seda väga tõsiselt.
On ilmne, et me soovime õnnitleda president Medvedjevit ja peaminister Putinit.
Me loodame häid ja harmoonilisi suhteid, kuid neid ei tule, kui täiskogu ja Euroopa Liit on killustatud.
Sakslastel, hollandlastel, brittidel, poolakatel - meil kõigil - peab olema ühine seisukoht meie suhete kohta Vene Föderatsiooniga ning selle kohta, mida teha energiavarude tagamiseks.
Me ei pea Nord Stream ettepanekut heaks kiitma; me võime heaks kiita hoopis Amber gaasijuhtme.
Ma ootan suure huviga nõukogu järeldusi seoses EL ühtse välispoliitika ja energiapoliitikaga väljaspool ühenduse siseturgu, ning eriti häid suhteid Vene Föderatsiooniga.
<D>
(LT) Võitlus alkoholi kahjuliku mõju vastu on sama vana kui aeg.
Kuiv seadus ja erinevad keelud, mida rakendati mõnes riigis, ei andnud positiivseid tagajärgi.
Siiski, komisjoni teatis Euroopa Liidu strateegia kohta liikmesriikide toetamiseks alkoholist põhjustatud kahju vähendamisel on väga oluline algatus.
Komisjon, olles üldistanud liikmesriikide kogemused ja kindlaks teinud probleemid, mis on neil kõigil ühesugused, on kindlaks määranud alkoholist põhjustatud kahju vähendamise prioriteedid.
Arvatakse, et kindlaksmääratud oluliste prioriteetide elluviimine, nagu noorte, laste ja sündimata imikute kaitse, joomise vältimine enne rooli istumist ja muud piirangud muudavad meie ühiskonna rohkem vastutustundlikumaks, tervemaks ja karskeks.
Ma soovin rõhutada tohutuid ohte, mis ähvardavad alkoholi joovaid noori.
See on kurb, kuid seadusega lubatud vanus alkoholi joomiseks langeb paljudes riikides üha madalamale.
Head tavad on seetõttu väga olulised.
Tahaksin teha ettepaneku noortele alkoholist põhjustatud kahju vähendamise tavade sidumiseks ELi noorteprogrammidega.
Selliste programmide areng ja rakendamine aitaks sisustada nende vaba aega ja kaitsta neid pahaloomulise alkoholitarbimise eest.
<D>
- Härra juhataja, ma jään konkreetselt põllumajanduse juurde.
Esiteks pean möönma, et ma olen põllumees, kuigi mul ei ole sigu, mul pole kodulinde, ent mul on aias kasvuhoone.
Ma arvan, et on väga oluline, et komisjon mõistaks, et, nagu juba öeldud, on see töötatud välja konkreetselt tööstuse jaoks.
Volinik, ma palun, et te põllumajandust käsitlevate direktiivide puhul olukorra ümber hindaksite.
Me teame juba, et põllumajandus on tohutu surve all.
Me oleme siinses parlamendis kuulnud palju kordi toiduainetega kindlustatuse küsimust.
Palun vaadake uuesti läbi muudatusettepanekud, mis on selle suhtes eriti kahjulikud.
Ma arvan, et paljud muudatusettepanekutest, mis ei ole seotud põllumajandusega, on väga head ning ma õnnitlen härra Vernolat tema raporti puhul.
Volinik, te rääkisite oma ettekandes konkurentsi moonutusest.
Ma küsin teilt ühe lihtsa küsimuse ja palun püüdke sellele täna vastata.
Kas te kehtestate õigusakte selleks, et peatada selliste toiduainete import Euroopa Liitu, mis ei ole kooskõlas samade standarditega, nagu meil Euroopa Liidus?
<D>
Minu siiras tänu teile, Euroopa Ülemkogu eesistuja, Janez Janša, teie aruande eest.
Siiski ei soovi ma teid tänada mitte ainult parlamendi nimel, vaid soovin teid ka isiklikult tänada.
Sooviksin lisada, ja see on ka väga isiklik tähelepanek, et kui mind esimest korda 1979. aastal Euroopa Parlamenti valiti, siis poleks ma arvanud, et näen päeva, kui Sloveenia peaminister, vaba, demokraatliku Sloveenia peaminister, esitab sellele parlamendile aruande Euroopa Ülemkogu kohta, ja siiski, siin me nüüd oleme!
Sooviksin öelda järgmist: see on meie aja ime, et Sloveenia peaminister on kõnelenud siin parlamendis Euroopa Liidu nimel.
Samuti saame toetuda sellele julgusele ja tugevusele ajal, kui arutelu valitsevad Iirimaa referendumist põhjustatud pettumusmeeleolud.
Tähtis on see, et progress jätkub, kui säilitame meelekindluse.
Sooviksin teid siiralt meelekindluse eest tänada.
Võin teile Euroopa Parlamendi nimel kinnitada, et säilitame otsustavuse.
Jääme rahulikuks, kuid ka kindlaks, ja sellest lähtudes paluksin nüüd komisjoni presidendil José Manuel Barrosol esitada oma lõppsõna.
Veel kord suur tänu, nõukogu eesistuja Janša!
<D>
Rahvusvaheline olukord muutub viimasel ajal järjest kiiremini.
Aasia majandusliku tähtsuse suurenemine, revolutsioonilised liikumised Aafrikas, suurem terrorioht, vajadus kehtestada ühine ja säästev Euroopa toorainestrateegia ning inimõiguste rikkumiste sagenemine on vaid mõned probleemid, millega ELi diplomaatia peab praegusel ajal võitlema.
Kogemused on näidanud, et liit on paljudel juhtudel jõuetu.
Euroopa Liidu välispoliitika näikse olevat halvasti läbimõeldud ja halvasti koordineeritud.
Lisaks on Euroopa ühise ja säästva poliitika idee saanud rohkem kui ühel korral lüüa nn vana ELi suuremate riikide huvide käest.
Suurepärane näide on eeskirja puudumine, mis tagaks geograafilise tasakaalu Euroopa välisteenistuse ametikohtade täitmisel.
Seda süsteemi on vaja muuta ning sel põhjusel ei toetanud ma María Muñiz De Urquiza raportit.
Olen veendunud, et selles määratakse kindlaks põhitingimused, millele EL ja liikmesriigid peavad vastama, et täita paremini neile Lissaboni lepinguga antud ülesandeid.
Ometi ei tohiks me püüelda NATO asendamise poole uue ELi sõjaväega, vaid peaksime selle asemel keskenduma ülesannete asjakohasele jagamisele rahvusvaheliste kriiside ajal.
ELi roll võiks seisneda humanitaarabi andmises, samas kui Põhja-Atlandi Allianss koordineeriks sõjalist abi.
Ülesannete jaotus võimaldaks samuti tugevdada koostööd ELi kõige tähtsama kaubandus- ja sõjalise partneri Ameerika Ühendriikidega.
<D>
Härra juhataja, minu fraktsioon pidas eile selle kompromissresolutsiooni üle ägeda arutelu.
See kaldub mõnes olulises küsimuses kõrvale tekstist, mille me Euroopa Parlamendi sotsiaaldemokraatide fraktsiooni poolt algselt esitasime.
Sellega ei taha ma kuidagi läbirääkimisi kahtluse alla seada ega pisendada läbirääkijate saavutusi teiste fraktsioonidega kompromissresolutsioonini jõudmisel, kuid on üks element, mida me ei suuda läbi suruda, kuid mis mängib meie resolutsioonis võtmerolli.
Kuigi seda elementi, mida ma hetke pärast nimetan, enam tekstis ei ole, on meie fraktsioon otsustanud hääletada kompromissresolutsiooni poolt, sest meie arvates on oluline, et Euroopa Parlament annaks ühtse signaali.
Samas tahan siinkohal selgeks teha, et me oleksime väga tahtnud talitseda president Saakašvili agressiivset suhtumist ning samuti et konflikti alguses oleks takistatud täiesti kohatut ...
(Protestid paremalt ja aplaus vasakult)
Me oleksime tahtnud näha, et alguses toimunu oleks sellesse resolutsiooni lisatud, kasvõi selleks, et selgelt näidata, et need inimesed, kes siin praegu nii valjult protestivad, on samad, kes tahavad konflikte intensiivistada, mitte neid vähendada.
(Aplaus vasakult ja protestid paremalt)
<D>
Proua juhataja, Lissaboni strateegia esialgsed eesmärgid kohustasid Euroopa Liitu looma teadmistepõhise majanduse, uuendusliku majanduse, digitaalse majanduse aastaks 2010.
Ent mul on meile kõigile siin täistuubitud istungisaalis uudis: meil hakkab aeg otsa saama.
Võib-olla ei ole te märganud, aga oleme siiani teinud väga väikesi edusamme.
Enne kui hakkasin poliitikuks, töötasin paljude uuendajatega ja aitasin paljudel ettevõtetel tegevust alustada.
See oli tõsine kontrast, kui nägin Euroopa poliitikasse tulles, kuidas me käsitame innovatsiooni.
Kui me arutame siin innovatsiooni üle, siis on meil komisjonid, strateegiadokumendid, hääletused - meil on kõik peale innovatsiooni, kui te just ei pea suurema hulga paberite tekitamist innovatsiooniks.
Kui räägite uuendajatega väljaspool parlamenti, inimestega, kas hakkavad looma jõukust Euroopa Liidus ja kogu maailmas, siis nemad soovivad, et valitsused astuksid teelt.
On aeg, et lõpeksid ettevõtete elujõudu kurnavad valitsuse rüüsteretked.
<D>
kirjalikult. - Ma hääletasin selle raporti poolt ning mitte sellepärast, et ma arvaks, et Lissaboni lepinguga kaasnevad muudatused pakuvad Euroopa Liidule teed, mis põhineks kindlal pühendumisel pigem jätkusuutlikule arengule, rahule ja inimõigustele kui turule ja konkurentsile, vaid seetõttu, et ma leian, et leping sisaldab tegureid, mis on positiivsemad kui meie praeguse lepingu sätted.
Põhiõiguste harta on tähtis lisa.
Nüüd peab kontrollima, kas kõiki ELi õigusaktid ja nende rakendamine liikmesriikide tasandil on kooskõlas hartaga, ning vajakajäämised saab vaidlustada.
Kaasotsustamismenetluse laiem kasutamine tähendab suuremat kontrolli ja valgust otsustusprotsessi üle.
Kodanikualgatus on oluline samm edasi.
Ma olen tõsiselt mures suurema sõjalise koostöö pärast, mis on juba alanud, ning soovin, et meie liikmesriikide parlamendid ja Euroopa Parlament jälgiksid seda arengut üksikasjalikult.
On äärmiselt tähtis, et EL toetuks oma tugevustele diplomaatilise ja rahu loova jõuna.
Pean oluliseks, et ELi kodanikud oleks kaasatud ratifitseerimisprotsessi referendumite kaudu ning et neid tulemusi austataks.
Selle üldpõhimõtte praktiline järgimine on valitsuste ja nõukogu, mitte aga selle parlamendi ülesanne.
<D>
fraktsiooni GUE/NGL nimel. - (DE) Härra juhataja, raporti 41. punktis öeldakse nii: "innustab, et mitte mingil juhul ei tohiks Euroopa kosmosepoliitika aidata kaasa kosmose sõjalisel eesmärgil või relvana kasutamisele".
Siiani on kõik hästi.
Siiski läheb kogu raport selle väitega vastuollu.
Tegelikult esitab see nimekirja sõjalistest meetmetest.
5. punktis väidetakse näiteks, et militaarvaldkonnas eksisteerib vajadus telekommunikatsiooni, teabe haldamise, seire ja navigatsiooni järele.
Raport toonitab isegi Galileo satelliidiprojekti, ilmselge tsiviilprojekti, vajadust autonoomsete Euroopa ruumi arenguplaani operatsioonide järele.
Olen tänulik härra Verheugenile, et ta täpsustas taas eelarvelisi aspekte.
ELi kehtiv alusleping sätestab üsna selgesõnaliselt, et ELi eelarvet ei saa kasutada militaareesmärkidel.
Seepärast on fraktsioon GUE/NGL esitanud muudatused õigusliku olukorra parandamiseks eesmärgiga, et kosmost võidakse kasutada ainult tsiviileesmärkidel ja et Galileo on ainuüksi tsiviilprojekt.
Vaadates teisi esitatud muudatusi on huvitav näha, kui vastuolulised neist mõned on.
Minu lemmik oli roheliste muudatus, kus algul rõhutatakse, et Galileo peab jääma kosmoseprojektiks tsiviileesmärkidel ning mis seejärel sellele vaatamata tunnustab projekti olulisust autonoomse Euroopa ruumi arenguplaani seisukohast.
Siin on ilmselgelt tegemist vastuoluga.
Me peaksime tegema selgeks, et siin on küsimuseks kosmose militariseerimine ELi poolt.
Küll on kerge näpuga näidata teistele, kes (samuti) taotlevad kosmose militariseerimist.
Sellist militaarkasutust me kohe kindlasti näha ei taha!
Seepärast on selle raport sisu üldiselt võetuna praeguses sõnastuses vale, sest see nõuab just sellist militariseerimist.
Me ei ole sellega nõus.
Meie tahame, et kosmost kasutataks tsiviileesmärkidel ja et Galileo jääks vaid tsiviilprojektiks.
Oleme nüüd viimase pakkumiskutsega nihutanud koorma - 3,4 miljardit eurot - maksumaksjale.
Me kordama, et tahame süsteemi, mis ei sõltuks USAst, kuid nüüd on Boeing ilmselt sellest pakkumisest huvitatud, nii et ka see ei näi enam väga võimalikuna.
Me tahame kosmose kasutamist vaid tsiviileesmärkidel, mitte selle militariseerimist!
<D>
komisjoni liige. - Proua juhataja, ka meie ootame jätkuvat tihedat koostööd Tšehhi kui eesistujariigiga, Tšehhi valitsusega ja eriti minister Martin Bursíkiga.
Olen kindel, et 2009. aasta esimesel poolel edenevad läbirääkimised jõudsalt.
Tahaksin tänada kõiki täna sõna võtnud parlamendiliikmeid nende positiivse panuse eest.
Nagu ütleb ka raporti pealkiri, siis see, milline on kliima maailmas 2050. aastal ja pärast seda, sõltub sellest, milliste meetmete kasuks rahvusvaheline üldsus täna otsustab.
Ülimalt oluline on edaspidigi tugineda meie käsutuses olevatele kindlatele teaduslikele andmetele ja rõhutada, et läbirääkimised peavad juhinduma teadusest.
Me peame edastama teadlaste tehtud järeldused ka laiemale avalikkusele ja suurendama tarbijate teadlikkust sellest, kuidas kasvuhoonegaasid mõjutavad eluviisi ja tarbimisharjumusi.
Suuremale teadlikkusele peavad aga lisanduma tugevad majanduslikud stiimulid, et ettevõtted oleksid huvitatud oma kaupade ja teenustega kaasnevate kasvuhoonegaaside heitmete vähendamisest.
Üleminek vähem süsinikdioksiidi heitmeid tekitavale majandusele on vajalik kogu maailmas ning seda on võimalik saavutada vaid kõikehõlmavate ja omavahel seotud meetmetega, mis on suunatud heitmete tekitamise vastu kõikides sektorites.
Ainult siis, kui me täna seame kõrged eesmärgid, on võimalik stabiliseerida kasvuhoonegaaside kontsentratsioonid madalamal tasemel, kui valitsustevaheline kliimamuutuste rühm peaks tulevikus otsustama, et see on vajalik.
Mina ja komisjon oleme veendunud, et ka teil on suur roll nende oluliste sõnumite edastamisel.
2009. aasta on globaalset kliimamuutust käsitlevatel läbirääkimistel väga oluline aasta.
Komisjoni jaoks on 2009. aasta rakendamise aasta: me tegeleme rakenduskava väljatöötamisega.
See sisaldab umbes 15 meedet, mis tuleb vastu võtta komiteemenetluse kaudu, ning nimekirja saastekvootidega kauplemise muudetud süsteemi raames kehtestatud tähtaegadest, millest me kinni peame: näiteks nende sektorite nimekiri, kus esineb süsinikdioksiidi lekkeid, peaks olema valmis 2009. aasta detsembriks.
30. märtsil 2009 toimub suur sidusrühmade kohtumine.
Suurem osa tööst tehakse ära suvel, ja 2009. aasta lõpuks on see nimekiri valmis.
Oksjonite korraldamise ühtlustatud eeskirjad peaksid olema valmis 2010. aasta juuniks.
Veebruaris leiab aset suur sidusrühmade kohtumine ning kõik need tähtajad ja töökavad on teile tutvumiseks kättesaadavad.
Kuid, nagu ma ütlesin, 2009. aasta on globaalset kliimamuutust käsitlevatel läbirääkimistel väga oluline aasta.
Detsembris Kopenhaagenis toimuval kliimakonverentsil peab maailm kokku leppima täiendavates rahvusvahelistes meetmetes kliimamuutuse ohjeldamiseks.
Kuid kokkulepe Kopenhaagenis ei ole ühelgi juhul veel kindel: väga palju tööd tuleb veel ära teha.
Kliima- ja energiapakett andis meile üleminekuks edumaa ja suurepärase aluse, tõestamaks, et ambitsioonikas kliimapoliitika ei ole mitte üksnes võimalik, vaid ka üldiselt kasulik meie majanduse ja ühiskonna jaoks.
Kopenhaageni teatis on dokument, mille alusel viimistletakse Euroopa Liidu seisukohti nimetatud põhiküsimustes ning mis võimaldab meil säilitada oma juhtpositsiooni ja aitab suunata läbirääkimisi eduka kokkuleppe poole Kopenhaagenis.
On selge, et kliimamuutus on probleem, mida ei ole võimalik lahendada, kui me ei suuna oluliselt rohkem rahalisi vahendeid ja investeeringuid keskkonnahoidlikusse tehnoloogiasse ning kliimamuutuse paratamatute tagajärgedega kohanemisega seotud meetmetesse.
Arengumaadel läheb kuni 2020. aastani igal aastal vaja hinnanguliselt 120-150 miljardit eurot.
Kuni 2020. aastani võivad need rahalised vahendid suurel määral pärineda arengumaade majapidamistest.
Näiteks suurem osa vähendustest energiasektoris saavutatakse suurema energiatõhususe kaudu, mis end ise ära tasub.
Seda võib osaliselt toetada rahvusvaheliste laenulepetega, et kaasata ka rahvusvahelist erasektori rahastamist.
Teine märkimisväärne osa täiendavatest rahalistest vahenditest ja investeeringutest hangitakse süsinikdioksiiditurult, nii süsinikdioksiidi saastekvootide tulevaste oksjonite tuludest kui ka puhta arengu mehhanismi heiteühikute kaudu.
Euroopa Liit on oma kliima- ja energiapaketiga loonud märkimisväärse nõudluse puhta arengu mehhanismi heiteühikute järele kuni aastani 2020.
Tõenäoliselt hoogustab see keskkonnahoidlike tehnoloogiate kasutuselevõttu arengumaades.
Kuid mida vaesemad on arengumaad, seda rohkem vajavad nad arenenud riikide täiendavat rahalist abi, mis pärineb avalikust sektorist.
Selle abita ei õnnestu neil oma kasvuhoonegaaside heitkoguseid piisavalt vähendada.
Selle abita kannatavad kliimamuutuse tagajärgede all kõige vaesemad ja kõige haavatavamad.
Selle abita ei sünni Kopenhaagenis mingit kokkulepet.
Küsimus on: kuidas me saame tagada, et nende täiendavate avaliku sektori rahaliste vahendite voog oleks prognoositav, et neid kulutataks läbipaistvalt ja tõhusalt ning et rahaline panustamine jaguneks eri riikide vahel?
Lisaks meie panusele ÜRO läbirääkimistesse näeme, et pärast Euroopa Liidu saastekvootidega kauplemise süsteemi edukaks osutumist on süsinikdioksiiditurge hakatud moodustama mitmel pool maailmas.
Austraalia on teatanud oma süsteemi põhielementidest.
2008. aasta sügisel, vahetult pärast valimisi, kinnitas president Obama veel kord oma eesmärki luua Ameerika Ühendriikides süsinikdioksiiditurg.
Need kauplemissüsteemid võiksid moodustada tulevase ülemaailmse süsinikdioksiidituru tuuma.
Nagu ma juba rõhutasin, on Euroopa Liidu ülesanne nüüd aidata kaasa selliste omavahel seotud süsinikdioksiiditurgude arendamisele, eriti OECD riikide vahel, mis peaks saama teoks 2015. aastaks.
Kopenhaageni teatises esitas komisjon nendel teemadel konkreetsed ettepanekud - ettepanekud, mis ei ole üksnes ambitsioonikad, vaid ka realistlikud, ning mis annavad märkimisväärse panuse Kopenhaagenis kokkuleppe sõlmimisele, mida meie planeet nii hädasti vajab.
Lubage mul lõpetuseks kasutada võimalust, et tänada kliimamuutuste ajutist komisjoni, härra Florenzit ja Euroopa Parlamenti tugeva toetuse eest meie ettepanekutele ning selle asjalikkuse ja kiiruse eest, millega seda paketti on käsitletud.
(Aplaus)
<D>
(PL) Härra juhataja, nõukogu määrus peegeldab järjekordset katset saavutada tasakaal ühelt poolt varude tegelikku seisu puudutavate praeguste teadmiste ning teiselt poolt loomuliku soovi vahel täita Euroopa kalavarude haldamise ja majandamisega seotud kohustusi.
Raportöör on selgelt osutanud, et meil on jälle tegemist selle igavese dilemmaga.
Ta on esile toonud selge vastuolu varude kaitsmise ülla kavatsuse ja varude seisundi kindlaksmääramise tegelike võimaluste vahel.
Seekord on määruse autorid kalanduse teadus-, tehnika- ja majanduskomiteega varasemast rohkem ühel meelel selles, et meil ei ole veel piisavalt usaldusväärset teavet, mida saaks arusaadavate lubatud kogupüüki käsitlevate arvamuste vormis kaluritele edastada.
Samas aga soovitavad Euroopa Liidu institutsioonid, kahtlemata soovi tõttu näida toimekana, töötada välja sätteid, mis tagavad lubatud kogupüügimahtude ühtse rakendamise, ehkki andmete ebapiisavus on teada, nagu juba öeldud.
Kalurid, kes eeldavad püügikoormuse kontrollimist, tajuvad seda lähenemisviisi liiga ettevaatlikuna ja ratsionaalse kalanduspoliitika seisukohalt sobimatuna.
Ma olen püüdnud proovida mõista seda veidrat metoodikat, millest kõnealuse valdkonna otsustajad lähtuvad.
Siiski tunnen ma endal kohustust hoiatada raportööri lõputute püügipiirangute ning kalurite tegevuse ärritava ja bürokraatliku kitsendamise sotsiaalsete ja majanduslike tagajärgede eest.
Kalurid toetavad mere biomassi tegeliku seisundi kindlaksmääramise küsimuses üha enam teadlasi.
Poola kalurid on ühinenud kasvava kriitikaga iganenud andmebaasi suhtes, mis põhineb liigselt hinnangutel.
Ehk oleks nüüd aeg võtta rohkem arvesse kalurite arvamusi, mis põhinevad sajanditevanustel teadmistel ja arusaamisel, et kalur jääb ellu ainult siis, kui ta peab silmas merekeskkonna huve.
<D>
Härra juhataja, Briti konservatiivid on üldiselt vabaturu veendunud pooldajad, kuid nagu mitmed eelkõnelejad on kinnitanud, on kõnealuse raporti peamine ajend pigem soov tugevdada Euroopa julgeoleku- ja kaitsepoliitikat ning Euroopa Liidu lõimimist kui soov saavutada reaalset majanduslikku kasu.
Kindlasti ei ole sellel midagi tegemist kaitsevõime tugevdamisega.
Ma saan aru, et teatud kasu võib seisneda Ühendkuningriigi hõlpsamas juurdepääsus teiste Euroopa riikide kaitseotstarbeliste toodete riigihangete turule.
Samas on teiste jaoks märksa kasulikum juurdepääs Ühendkuningriigi turule, sest Ühendkuningriigi kaitsekulutused on kõige suuremad ja tema kaitseotstarbeliste toodete riigihangete turg on Euroopa avatuim.
Eriti tekitab muret see, et kavandatud eeskirjade järgi ei pruugi valitsusel või äriühingul, mis on teinud suuri investeeringuid kaitsealasesse teadus- ja arendustegevusse, enam olla võimalik neid investeeringuid arendus- ja tootmisetapis tagasi teenida.
Kui arendustegevust käsitlevad lepingud avatakse üle-euroopalisele konkurentsile, ei jää riikide valitsustele intellektuaalomandi, töökohtade ja ekspordivõimaluste kaitseks mingeid vahendeid.
See hakkab teadus- ja arendustegevust pidurdama.
Murettekitavaid asjaolusid on veelgi, ent ma pean ütlema, et antud raport ei ole kaitse, tööstuse ega majanduse seisukohalt õigupoolest vajalik.
<D>
(SL) Arvan, et kliimamuutuste komitee koostatud resolutsioon peegeldab Bali läbirääkimiste olulisi otsuseid ja Euroopa Parlamendi seisukohta.
Minu hinnang Bali ajakavale, s.o tähtajale 2012. aasta järgse kokkuleppe sõlmimiseks, on väga positiivne.
Ainult konkreetne tööplaan saab tagada järjepidevuse pärast Kyoto protokolli aegumist, mille poole Euroopa Parlament on pidevalt püüelnud.
Olen rõõmus, et arengumaad võtsid samuti endale kohustuse vähendada CO2 heitkogust ja pühenduvad jätkusuutlikule arengule.
See tähendab muidugi tugevdatud rahvusvahelist koostööd finants- ja inimressursside valdkonnas.
Loodan siiralt, et kehtivaid ja Euroopas hetkel rakendatavaid mehhanisme, nagu näiteks süsinikuturg, tõlgendatakse edukalt rahvusvaheliselt tasandil.
Peame neid aga lihtsustama ja jälgima, et need ei muutuks seoses oma võimalike hüvedega ebaproportsionaalseks bürokraatlikuks koormaks.
Ainult nii võime loota edu saavutamist seatud eesmärkide osas.
Mine näen hetkeolukorda peamiselt võimalusena.
Ma näen edukat jätkusuutlikku arengut, mis sõltub peamiselt suurenenud uuringuvõimalustest.
Näiteks on globaalset investeerimist energiaga varustamise uurimisse 1980ndatest alates vähendatud 40 % võrra.
Euroopa Liidus ei ole olukord palju parem.
Vajame rohkem raha ja rohkem haritud ja loomingulisi inimesi.
Õnnitlen Euroopa Liidu läbirääkijaid ja loodan, et tulevikus esindavad meid alati nii sihikindlad, nutikad ja edukad läbirääkijad.
Lõpetuseks tahaksin öelda, et kui asi puutub kliimamuutustesse, pöörduvad kõigi silmad tavaliselt poliitikutele, kuid kliimamuutuste valdkonnas tegutsemine ei ole vaid poliitikute pärusmaa.
Praegu on aeg tööstusel, äriinimestel ja teadlastel tulemusi andvalt reageerida.
<D>
Järgmine päevakorrapunkt on infotund (B70563/2010).
Komisjonile on esitatud järgmised küsimused.
Teema: noorte ebakindlad töösuhted
Komisjoni ametliku teatise "Noorte liikuvus” kohaselt töötavad noored sageli järjestikuste ajutiste töölepingute alusel, mistõttu on neil vähe võimalusi liikuda stabiilse töölepinguni, ja see suurendab nende tööalast ebakindlust.
Probleem on veelgi teravam liikmesriikides, kus tööseadus on iseäranis protektsionistlik.
Kas komisjon võiks eespool toodut arvesse võttes vastata järgmisele küsimusele?
Kas komisjon on arvamusel, et sageli kaheldava kvaliteedi ja kontrollimatu pikkusega katseaeg raskendab probleemi?
Kas komisjon kavatseb võtta konkreetseid meetmeid Euroopa 2020. aasta strateegia ja algatuse "Noorte liikuvus” eesmärkide täitmise raames, et toetada noorte tööhõivet ja suurendada nende tööalast kindlust?
Kas komisjon kavatseb võtta konkreetseid ja rohkem suunatud meetmeid noorte tööhõive edendamiseks ja suurendamiseks liikmesriikides, kus on majanduslangus ja väga suur noorte töötuse määr?
<D>
Hääletasime täna resolutsiooni poolt, mis koostati härra Cornillet' raporti põhjal ning milles käsitletakse Euroopa konsensust humanitaarabi valdkonnas.
Soovin tänada raportööri ning kinnitada taas kord, et kiidan selle väga olulise dokumendi heaks.
Teame väga hästi, et Euroopa Liit - ning selle all mõtlen tegelikult komisjoni ja liikmesriike - on humanitaarabi suurim pakkuja.
Euroopa Liit jagas 2006. aastal abi vaid 2 miljardi euro eest.
Olen täiesti nõus, et peame panema humanitaarabi jaoks paika uue piiri.
Kuid teisest küljest on oluline määratleda meie positsioon uutes rahvusvahelistes algatustes ja ÜRO algatatud reformi teostamises.
Eelarvekomisjoni liikmena soovin pöörata tähelepanu hoopis kolmandale küsimusele, millele Euroopa Liit peab lahenduse leidma, nimelt ühenduse ja liikmesriikide ressursside täiustatud kooskõlastamine, et abi jõuaks katastroofi olukorras lihtsamini ohvriteni.
Loodan, et parlamendi konkreetne ja täpne positsioon aitab meil lihtsamini jõuda ühistele eesmärkidele ning leida üksmeelt humanitaarabi küsimuses.
<D>
komisjoni liige. - Härra president, meenutades meie suurepärast koostööd seoses Lääne-Balkani küsimusega, tahaksin ma teid tänada võimaluse eest teavitada parlamenti komisjoni seisukohast Kosovo staatuse määratlemise protsessi kohta.
Kosovo parlament kuulutas iseseisvuse välja möödunud pühapäeval väärikas õhkkonnas.
Deklaratsioonis võttis Kosovo endale kohustuse täielikult tunnustada Kosovo serblaste ulatuslikke õigusi, eelkõige enese isemääramise osas hariduses, kultuuris ja tervishoius, kooskõlas ÜRO eriesindaja Martti Ahtisaari esitatud tervikliku ettepanekuga.
Pidustused Kosovos toimusid rõõmsal, kuid vastutustundlikul viisil.
Sellegipoolest pandi toime vägivallakte Belgradis ja Põhja-Kosovos.
Me mõistame hukka vägivalla kasutamise ja kutsume üles kõiki piirkonna juhte ja kogu rahvast jääma rahulikuks ning säilitama rahu ja stabiilsuse.
Nagu välisminister Rupel selgitas, reageerisid esmaspäeval ELi välisministrid toimuvale ühtselt.
Euroopa ühtsus on tõepoolest oluline selleks, et Euroopa Liit saaks edukalt juhtida käimasolevat olukorra stabiliseerimist Lääne-Balkanil ning aidata Kosovo staatuse määratlemise protsessi lõpule viia.
Pärast seda, kui pikaajalised läbirääkimised ÜRO Julgeolekunõukogus ebaõnnestusid, oli Euroopa Liidul kohustus viia protsess lõpule.
Liit on juba vastu võtnud olulise otsuse saata Kosovosse EJKP õigusriigimissioon.
Esmaspäeval esitas nõukogu ka platvormi tunnustamise käsitlemiseks.
Iga liikmesriik rajab oma riigi menetlusi järgides suhted Kosovoga ise.
Mitmed liikmesriigid on juba tunnustanud Kosovo iseseisvust.
Ma eeldan, et enamik teisi järgib kõnealust eeskuju, vastavalt enda valitud rütmile.
Nõukogu kordas õigusega, et EL järgib endiselt ÜRO hartat ning Julgeoleku ja Koostöökonverentsi Helsingi lõppakti ning kõigi ÜRO Julgeolekunõukogu resolutsioonide põhimõtteid.
Nõukogu rõhutas, et "võttes arvesse 1990ndate konflikti ja pikemaajalist rahvusvahelist kohalolu, on Kosovo puhul tegemist sui generis juhtumiga, mis ei sea nimetatud põhimõtteid kahtluse alla”.
Komisjon jagab seda seisukohta täielikult.
Vastavalt nõukogu esmaspäevasele otsusele on komisjon valmis täielikult toetama ELi jõupingutusi Kosovos.
Sellest peab saama Euroopa ühtsuse tund ka institutsioonide vahel.
Kasutades ühenduse vahendeid toetab komisjon institutsioonide loomist Kosovos ja edendab selle poliitilist ja majanduslikku arengut.
5. märtsil esitame konkreetsed meetmed kogu piirkonna jaoks Euroopa-suunaliste püüdluste edendamiseks.
Kosovos vajavad paljud alad arendamist ja me peame tegema koos jõupingutusi, et aidata Kosovol nii kiiresti kui võimalik jalule tõusta.
Selles kontekstis töötab komisjon rahastajate konverentsi organiseerimisega, mis peaks aitama leevendada kõige pakilisemaid Kosovot puudutavaid finantsraskusi.
Ma eeldan, et konverents leiab aset enne suve.
Tean, et see on Serbia jaoks raske hetk.
Ma olen vägagi teadlik Kosovo ajaloolisest tähtsusest Serbia rahva jaoks.
Sellegipoolest arvan, et on aeg minevik unustada ja vaadata tulevikku.
Ja Serbia tulevik on Euroopas.
Serbial ja kogu Lääne-Balkani piirkonnal on Euroopa-suunalised tulevikuväljavaated, mille peamine eesmärk on ELi liikmelisus.
ELi perspektiiv on magnet, mis hoiab piirkonna riigid rahumeelsel ja reformistlikul teel, mis on äärmiselt oluline sellisel delikaatsel ja raskel ajal.
Lõpuks tahan ma korrata oma tunnustust Euroopa Parlamendile vankumatu toetuse eest Lääne-Balkani riikide ühinemisele Euroopa Liiduga.
Me loodame teie jätkuvale toetusele, nii et selle regiooni kodanikud saaksid täide viia oma püüdlused saada ühel päeval osaks Euroopa Liidust.
(Aplaus)
<D>
Komisjoni aastaaruanne kandidaatriigi Türgi edusammude kohta 2008. aastal on tasakaalukas.
Kuigi reformidele tuleks hoogu juurde anda ja kaheksa läbirääkimispeatükki on endiselt blokeeritud, on komisjonil hea meel eelkõige Türgi hiljutise diplomaatilise tegevuse üle ja tema osa üle piirkonna stabiilsuse edendamisel.
2008. aasta suve sündmused rõhutasid Türgi strateegilist rolli ka energiasektoris.
Piirkondliku koostöö valdkonnas panime tähele Türgi edasiviivat osa aktiivses diplomaatias, mida rakendati suhetes naabritega ja Lähis-Ida riikidega.
Sündmused Kaukaasias näitasid Türgi strateegilist tähtsust Euroopa Liidu energiajulgeolekus, eriti transporditeede mitmekesistamisel.
Käesolevas dokumendis rõhutatakse Euroopa Liidu ja Türgi tiheda koostöö tähtsust energiasektoris, kusjuures koostöö põhiosa moodustab Nabucco projekt.
Pärast seda, kui Küprose kreeklastest ja türklastest juhtide vahel algasid läbirääkimised, mille eesmärk on saavutada Küprose küsimuses kokkulepe, on ülimalt tähtis, et Ankara jätkaks toetust lahenduse otsimisele kõrvuti ÜRO samalaadsete püüetega.
ELi laienemine ja Lääne-Balkani riikide edasine ELiga lõimimine on Rumeenia jaoks esmatähtsad eesmärgid.
Rumeenia toetab Türgiga peetavatel läbirääkimistel tehtud sisulisi edusamme; see protsess on piisavalt hoogne, et sisereforme kiirendada.
<D>
Härra juhataja, volinik, eelistaksin hakatuseks kasutada viit minutit ning jätta ühe minuti oma kokkuvõteteks.
Määruse projekt kirjeldab tingimusi asupaiga, iseloomu, finantsolukorra ja kutsealase pädevuse osas, mida isik peab täitma, et tal oleks võimalik tegutseda auteoettevõtja tegevusalal.
Määrus, mille üle arutleme, on samuti kehtestanud tingimused, mille alusel ettevõte võib palgata veokorraldaja; on tugevdanud volitamis- ja seirekorda; on taganud eeskirjad elektrooniliste registrite ja elektrooniliste andmete kaitse kohta; on tegelenud trahvide küsimusega määruse mittetäitmise eest ning loonud diplomite ja eelnevate õiguste vastastikuse tunnustamise süsteemi.
Esimesel lugemisel, mis lõppes parlamendi istungi hääletusega eelmise aasta mais, nõudis parlament, et veokorraldajal oleks korrektne lepinguline side ettevõttega ning kehtestas ülempiiri sõidukite arvule, mida korraldaja juhtida võib.
Samuti esitati ettevõttele muudatusettepanekud fikseeritud asukoha omamise nõuete karmistamiseks.
Ettevõtte hea maine võidakse kaotada inim- või uimastikaubandusega tegelemise tulemusena.
Parlament on koostanud loendi tõsistest rikkumistest, mis viivad elukutsest väljaarvamiseni seoses väiksemaid rikkumisi puudutavate sätete eemaldamisega.
Kindlustust on aktsepteeritud finantsolukorra tõendina ning loobutud on varade ja võlgade likviidsuskordajast.
Selleks, et antud tegevusalal tegutseda, on asukohajärgses riigis jäetud alles kohustusliku kirjaliku eksami nõue koos sellest vabastamise võimalusega, juhul kui on olnud 10 aastat pidevat praktilist kogemust.
Lõpuks, eelmised õigused on tühistatud ning komisjonil on palutud teatada määruse laiendamise tõenäolisest mõjust kommertstranspordile, mis kasutab sobiliku konstruktsiooni ja varustusega sõidukeid, mis on mõeldud kuni üheksa inimese, sealhulgas juhi, vedamiseks.
Ühine seisukoht on vastu võetud tervikuna või sisuliselt 70s parlamendi 113 muudatusettepanekust.
Nende hulgas on muudatusettepanekud väiksemate rikkumiste kohta, ettevõtete ja veokorraldajate vahelise seose määratlus, kaebuse esitamise õigus neil, kelle suhtes kohalduvad transpordikorraldajana tegutsemist puudutavad otsused, sertifikaatide vastastikune tunnustamine, infovahetus pädevate ametiasutuste vahel ja lisaks ka uimasti- ning inimkaubandus kutsealalt väljaarvamise alustena.
Registriga seoses on nii parlament kui ka nõukogu nõus järk-järgulise lähenemisviisiga.
Tegelikult määratleb komisjon andmestruktuuri riiklikele elektroonilistele registritele 2009. aasta lõpuks, kuid need kaks institutsiooni on pakkunud ellurakendamiseks välja erinevad ajakavad, kusjuures nõukogu soovib pikemat aega.
Samuti on olnud muid küsimusi, kus nõukogu esialgne seisukoht erines parlamendi omast, ent pikkade, viljakate läbirääkimiste järel saavutati mõlema institutsiooni jaoks vastuvõetav kompromiss.
Selle tulemusel on parlament nõustunud paindlikuma ajakavaga riiklike elektrooniliste registrite ellurakendamiseks ja sidumiseks (31.12.2012).
On lepitud kokku, et suuremaid rikkumisi sisestatakse riiklikesse elektroonilistesse registritesse alles pärast 2015. aastat, eemaldatakse kehtivuse piir volitusele tegutseda autoveoettevõtjana, alles jäetakse eksam asukohajärgses liikmesriigis, elektrooniliste registrite struktuur sisaldab üldkasutatavat ja konfidentsiaalset osa, eemaldatakse viited määruse sisus piiravatele tegutsemislubadele maanteeveoturule juurdepääsuks, kui praktiliselt kõik viited maanteeveoturule juurdepääsu lubadele sisalduvad ainult härra Groschi kahes määruses.
Ootan huviga kaasparlamendiliikmete märkusi.
Tänan teid!
<D>
(ES) Kallid kolleegid, tuleb tunnistada tõsiasja, et seoses tänase arutelu ja homse hääletusega, millel on mõlemal nii omad head kui ka halvad küljed, valitseb täiskogul suhteliselt nukker meeleolu.
Halvaks küljeks on see, et menetluse intensiivsus ja kiirus on jätnud paljudele parlamendiliikmetele tunde, et nad on kõrvale jäetud aruteludest, mis käsitlevad meetmete paketti, mis on selle parlamendi ametiaja kõige tähtsam pakett.
Heaks küljeks on aga see, et minu arvates on läbirääkimiste maratoni lõpptulemus vägagi rahuldav.
Tegemist oli ühise aruteluga terve paketi üle, kuid hetkel käib jutt taastuvenergia direktiivist ning soovin seoses selle teemaga paar punkti esile tuua.
Esiteks on õige jätta biokütuste osakaal 10% peale, sest kui Euroopas üldse on mingi probleem, siis on see energiavarustuse turvalisuse probleem.
Siseriiklikud toetuskavad, mis samuti jätkuvad, on olnud edukad teatud liikmesriikides, eriti Hispaanias.
Asjaolu, et neid edasi rakendatakse, on minu arvates väga hea uudis.
Paindlikkuse mehhanismide eesmärgiks on aidata neid liikmesriike, millel on väiksem potentsiaal osaleda selles ambitsioonikas taastuvenergia edendamise projektis, liites nende jõupingutused suure potentsiaaliga liikmesriikide jõupingutustega.
Ka see on väga positiivne panus.
Lisaks annab taastuvenergia direktiiv Euroopa tööstustele kindlasti väga tugeva sõnumi, mis annab neile julgust enesekindlaks ja veendunud tegutsemiseks.
Sellega avatakse nii Euroopas kui ka üleilmselt suured ettevõtluse ja töökohtade loomise võimalused.
Lühidalt, kõne all olev õigusaktide pakett juhatab sisse uue ajastu, mida iseloomustab pühendumus keskkonna kvaliteedile sellises mahus ja ulatuses ...
(Juhataja katkestas sõnavõtu)
<D>
kirjalikult. - (FR) Ma ei osalenud hääletamises Globaliseerumisega Kohanemise Fondi edasise kasutuselevõtmise kohta.
Hääletus puudutab muu hulgas kahte makset kokku umbes 24 miljoni euro ulatuses autotööstusele Rootsis ja Austrias.
Teine taotlus puudutab ehitusettevõtet Hollandis.
Autotööstus on kõnealuse fondi peamine kasusaaja, kuigi see sulgeb pidevalt tehaseid, paigutab tootmist ümber, koondab olulisel määral tööjõudu ning seab oma allhankijad haavatavasse olukorda.
Lisaks on see liikmesriikidelt saanud muud tüüpi rahalist abi majanduse taastamise kavade raames ning ka muud tüüpi toetust, mida antakse konkreetselt seoses kliimamuutuste vastu võitlemise poliitikaga.
Kõnealuseid fonde, mis on ette nähtud koolitamaks inimesi, kes on koondatud - vajalik meede, kui nad tahavad uut töökohta leida -, ei kasutata Euroopa autotööstuse lubaduse vastu mitte koondada rohkem töötajaid.
Ei ole küsimust, et ma toetaksin sellist poliitikat, sest see toetab tegelikult ümberpaigutamist.
<D>
Daamid ja härrad,
Tere tulemast Euroopa Parlamenti, Rodriguez Zapatero!
Teie kohalolek valmistab suurt rõõmu.
Sooviksin väljendada teile siirast tänu, et võtsite vastu Euroopa Parlamendi kutse osaleda Euroopa tulevikku käsitleval arutelul, mis on parlamendis väga oluline.
Paljud peaministrid kogu Euroopa Liidust on meid juba külastanud, et arutleda liidu tulevikuga seoses oluliste küsimuste üle, sealhulgas Guy Verhofstadt, Romano Prodi ja Jan Peter Balkenende.
Meil on olnud võimalus kuulata nende arvamusi ja nendega aru pidada, isegi ajal, kui valitses suur ebakindlus Euroopa Liidu tuleviku suhtes.
Täna oleme siin, et kuulata teid.
Esimeeste (fraktsioonide esimeeste) konverentsil tehtud otsuse põhjal lõppeb niisugune arutelu Rootsi peaministri Fredrik Reinfeldti kõnega.
Peaminister, minu arvates on oluline märkida, et Hispaania oli 2005. aastal esimene riik, kes pidas põhiseaduse lepingu eelnõu kohta referendumi ning 77% hispaanlastest hääletas eelnõu poolt.
(Aplaus)
Seepärast on mul eriti hea meel tervitada teid, peaminister, täna siin veidi enne Lissaboni lepingu allkirjastamist, mida tehakse pärast pikka järelemõtlemisaega ning kriisi: see on leping, millesse võiks lisada põhiseaduse lepingu sisu.
Hispaania on Euroopa Liidus oluline riik ning on andnud juba pikka aega väärtusliku panuse Euroopa Liitu, mitte üksnes alates ühinemisest 1986. aastal, vaid juba ammu enne seda.
Hispaania on alati näidanud, ja see kehtib kõigi suuremate parteide kohta, et ta on riik, kus austatakse sügavalt Euroopa veendumusi, tehakse algatusi ja näidatakse aktiivset pühendumust meie kontinendi ühisele tulevikule.
Järgmine päevakorrapunkt on arutelu Euroopa tuleviku kohta, kus osalevad ka Hispaania peaminister ja Euroopa Ülemkogu liige.
<D>
Praegu on Muammar Gaddafi taandumine kiireloomuline teema.
Samas eksisteerib ka teisi aspekte ning see, mis loeb, on inimene.
Sageli keskendume diktaatoritele, kuid sageli ei pööra me tähelepanu inimestele, kes kannatavad tagajärgede all esimestena.
Liibüa rahva vabastamise protsessi ei saa käivitada ilma tõelise poliitilise transformatsioonita riigis.
Samas ei toimu demokraatlik üleminek kunagi siis, kui puuduvad tõelised opositsioonilised juhid.
Hetkel on opositsioon väga nõrgas seisus.
Sellele suurema selguse andmine on esimene oluline samm hoo loomiseks.
Teisest küljest on vaja ka tugevat piirkondlikku strateegiat.
Rääkides ainult põgenike teemast, siis ei jõua liikmesriigid kokkuleppele, millega hoida ära saabuvate põgenike järjekordi piiridel.
Tulemus: tervislikud tingimused halvenevad ja see suurendab kogukondadevahelisi pingeid.
Kui humanitaarkriisiga ei tegeleta, siis võime silmitsi seista olukorraga, mis väljub kiiresti kontrolli alt.
<D>
Määrused ühise põllumajanduspoliitika olukorra kontrolli kohta on otsustav samm, et ühtlasi kontrollida monopoolsete ettevõtterühmade põllumajanduslikku tootmist eesmärgiga suurendada nende kasumit.
Samal ajal sillutavad nad teed 2013. aastal toimuvaks kõikehõlmavaks rünnakuks juba niigi nõrgestatud väike- ja keskmise suurusega ettevõtete vastu.
Suured ettevõtjad avaldavad survet ühise põllumajanduspoliitika ulatuslikumaks ja kiiremaks reformimiseks ning selleks, et nimetatud poliitikat kohandataks vastavalt WTO eeskirjadele, eesmärgiga võimaldada rahvusvahelistel äriühingutel varuda veelgi rohkem maad, kindlustada oma suveräänsust toiduainete tootmise ja turustamise valdkonnas ning tugevdada oma positsiooni rahvusvahelises konkurentsis.
Ühise põllumajanduspoliitika tagajärjed on väike- ja keskmise suurusega tootjatele juba näha, eriti pärast toetuste tootmisest lahtisidumist 2003. aasta reformi käigus; nimetatud tagajärgedeks on talude mahajätmine, maapiirkondade elanikkonna vähenemine, maapiirkondade väljasuremine ja hülgamine ning ebasoodsad keskkonnamõjud.
Neid näevad ka töötajad, kes seisavad silmitsi talumatult kõrgete toiduainete hindadega ning ohtlikest ainetest ning kahtlastest toorainetest ja tootmismeetoditest tuleneva suurenenud ohuga rahvatervisele.
Oleme välja pakutud ühise põllumajanduspoliitika maaeluvastast olemust paljastavatele määrustele kategooriliselt vastu.
Kutsume väike- ja keskmise suurusega tootjaid üles ühinema töötajatega võitluses ELi ja kapitalistide maaeluvastase poliitika vastu.
(Vastavalt kodukorra artiklile 163 on kirjalikku selgitust lühendatud)
<D>
(ET) Daamid ja härrad, Euroopa Liidu liikmesriigid Eesti ja Poola kaotasid natside rünnaku ja aastakümneid kestnud nõukogude terrori tõttu miljoneid oma kõige andekamaid ja ettevõtlikumaid kodanikke.
Euroopa Parlamendi raport "Kodanikud Euroopale” kehtestas meetme nimega "Elavad Euroopa mälestused”.
Selle eesmärk oli ennetada nii natsismi kui stalinismi ning mälestada natsistliku ja stalinistliku režiimi ohvreid.
Nüüd, 70 aastat pärast Stalini ja Hitleri salakokkulepet ei olda Euroopas ikka veel teadlikud Stalini sunniaparaadi häbitegudest.
Liikmesriigid peaksid looma alalise valitsustevahelise töörühma, mille ülesanne oleks viia läbi bolševike ja KGB kuritegude erapooletu uurimine ning nende hindamine euroopalike väärtuste põhjal.
Täna aga tuleks kuupäev 23. august nimetada stalinismi ja natsismi ohvrite Euroopa mälestuspäevaks.
23. augustil 1939. aastal jagasid natsid ja bolševikud Euroopa mõjusfäärideks.
Seda tehes lõid nad Euroopale kohutava haava, mis ei ole tänaseni lõplikult paranenud.
<D>
(FR) Proua juhataja, sooviksin avaldada kiitust Catherine Trautmannile, Pilar del Castillole, Patrizia Toiale ja Malcolm Harbourile hästi tehtud töö eest.
Kuidas saada digitaalsest dividendist täielikku kasu?
Selles on küsimus.
On kindel, et digitaalne ringhääling vabastab praegu ja ka tulevikus sagedusi.
Kasutan tegusõna "vabastama” nii oleviku- kui ka tulevikuvormi selleks, et rõhutada asjaolu, et see muutus ei saabu koheselt, sõrmenipsuga; näib, et paljud osalised on selle oma argumente esitades unustanud.
Lisaks hirmutab tõenäoliselt nõutava investeeringu suurus paljud investorid eemale juba enne, kui nad jõuavad selle 250 miljardi euro suuruse taevast alla sadanud hüve tagasisaamisele isegi mõelda.
Seetõttu peab nende piirangute jaotamine sisalduma meie poliitikates.
Sooviksin kasutada seda küllaltki lühikest sõnavõttu selleks, et rõhutada Euroopa sageduspoliitika loomise tungivat vajadust, milles parlament osaleks juhtiva osapoolena: selles rollis peab parlament olema teadlik piirangutest, mis tulenevad elektromagnetiliste lainete füüsikalistest omadustest; arvestama sageduste spektri haldamise vajadusega ning arvestama kohaselt rolliga, mida mängivad standardimisorganid selle napi ressursi kasutamise optimeerimisel, pidades samal ajal alati meeles meie kaaseurooplaste üldiseid huve.
Samuti sooviksin tuletada volinikule meelde, et kiudoptiliste võrkude kasutuselevõtt, parafraseerides Jean Cocteau'd, vajab kindlasti suuri armuavaldusi, kuid samuti vajab see käegakatsutavaid armastust tõendavaid tegusid, millega kaasneks elluviimise eelarvepõhine rahastamine Euroopa tasandil, et ehitada lairibavõrke ning hoida ära Euroopa digitaalne jagunemine.
<D>
See oli umbes kaks või kolm aastat tagasi, 2005. ja 2006. aastal, kui kodanike õiguste, justiits- ja siseasjade komisjon külastas mitmeid põgenikekeskusi.
Pärast Lampedusat külastati ka selliseid kohti nagu Kanaari saared, Madalmaad ja Poola.
Raportid nende visiitide kohta kutsusid esile ägedaid vaidlusi ja parlament nõudis tungivalt nõukogult ja komisjonilt meetmete võtmist.
Täna hommikul, kui nõukogu esindajat polnud, arutasime ettepanekut võidelda ebaseadusliku töötamisega.
Tähtaeg, mille jooksul liikmesriigid peavad need direktiivid üle võtma, on kaks aastat.
Sisserände küsimus on aga kiireloomuline ja kaheaastane tähtaeg on liiga pikk.
Me oleme nüüdseks arutanud Lampedusa küsimust kolm aastat ja iga kord arutame meetmeid ebaseadusliku sisserände vastu võitlemiseks.
Kuid pärast igat meedet on siiski ilmnenud, et pärast lühiajalist vähenemist sisserändajate arv suureneb.
On šokeeriv, et vastuvõtu olukorda Lampedusal on vaja sel viisil uuesti arutada.
Parlamendi raportid vastuvõtu olukorra kohta tunduvad olevat täielikult ebatõhusad.
Seetõttu kutsun ma nõukogu eesistujariiki üles muutma selle prioriteediks.
Ma saan aru, et 2007. aastal saabus Lampedusale üle 12 000 sisserändaja ja see arv suurenes enam kui 30 000ni 2008. aastal.
Kinnipidamiskeskus ei ole ehitatud, et tulla toime sellise mahutavusega.
Me oleme teadnud seda kolm aastat.
Vana NATO baas ehitatakse ümber, et majutada rohkem sisserändajaid, kuid see ei ole adekvaatne lahendus.
Ma sooviksin kuulda nõukogult, mida nad teevad Itaalia algatuste toetamiseks paremate vastuvõtuehitiste osas.
Kas seda võiks ehk Frontex teha ja kas teised liikmesriigid on valmis toetama Itaaliat rahaliselt ja seadmetega?
Eile õhtul kella kaheksastes uudistes said Madalmaad olla tunnistajaks sellele, milline on olukord Lampedusal, kuid nüüd on taas uks suletud nii ajakirjanikele kui ka valitsusvälistele organisatsioonidele.
Ma kutsuksin Itaaliat üles olema avatud ja läbipaistev sisserändajatega ümberkäimise osas Lampedusal.
<D>
Raport komisjoni 2007. aasta eelarve täitmisele heakskiidu andmise kohta annab tunnistust edusammudest, kuigi meil on jätkuvalt vaja tegevust ja kontrollimehhanisme korralikult ühtlustada, et saavutada tõhusamat ressursikasutust, vähendada rikkumiste arvu ja tõsidust ning tagada suurem läbipaistvus ja otsusekindlus, eeskätt seoses soolisest võrdõiguslikkusest lähtuva eelarvestamisega.
Tähelepanuta ei tohi jätta komisjoni kohustust teha koostööd liikmesriikide ja institutsioonidega.
Koostöö ja suhtlemine on suuresti abiks ja me täheldame selles sageli vajakajäämisi.
Pidamata uusimate liikmesriikide Bulgaaria ja Rumeenia rikkumisi kergeteks, leian, et on vaja tagada kõikide liikmesriikide võrdne kohtlemine.
Mõlema riigi puhul kohaldatakse spetsiaalset koostöömehhanismi, mida ei tohi muuta liiga keeruliseks.
Mõningad raporti osad on vastuvõetamatud, eeskätt ettepanekud, mis puudutavad Bulgaariat ja Rumeeniat käsitlevate kvartaliaruannete koostamise mehhanismi, samuti eriaruandeid struktuurifondide vahendite kasutamise kohta.
Ma palun need osad välja jätta.
See annaks neile riikidele võimaluse keskenduda tekkinud probleemide lahendamisele.
<D>
Härra juhataja, me tervitame avalikult käesolevat raportit, mis on esmaklassiline.
Mõiste "omaalgatuslik raport” pole päris täpne.
Me teeme siin seda, et säilitame parlamendi esimese uurimiskomisjoni teema - ja teeme seda ka edaspidi.
Ma ei soovi kaevelda, kuid kahjuks pean seda nii hilisel tunnil tegema.
Märgin huviga esinejate nimekirjas seda, millised fraktsioonid on täna sel teemal sõna palunud.
Näib, et alati on pisut lihtsam viriseda ELi skandaalide üle kui töötada konkreetsete, positiivsete lahenduste kallal.
Tee sinna on mõnikord pikk - me räägime sigarettidest - kuid õige on alustada.
Me liigume edasi ja hr Staesi raport näitab seda väga selgelt.
Muidugi tuleb meil selles valdkonnas rinda pista Euroopa integratsiooni poolikusega.
Mitmed rahandusministrid ei suuda vastu panna kiusatusele lihtsalt tõsta natuke tubakamaksu, niipea kui riigikassa paistab pisut tühi olevat, teenides protsessi käigus veel alusetult kiitust mõnedelt tervishoiupoliitikutelt või teistelt.
Ütlen alusetult, sest sigarettide tarbijad lihtsalt lähevad üle salasigarettidele või järjest enam ka võltsitud sigarettidele.
Sellise pettuse kasum läheb otse organiseeritud kuritegevusele.
Asjaolu, et meil kõigil on täna õhtul põhjust tähistada edu, sunnib mind isegi rohkem meenutama parlamendile episoodi, mis Euroopast ja eriti komisjonist niipalju head ei kõnele.
On tõendeid selle kohta, et ajavahemikul 1992-2001 veeti ELi Montenegro kaudu salakaubana umbes 10 000 veoautokoormat sigarette, mis eelkõige suundusid Itaaliasse.
See on tõenäoliselt kõigi aegade suurim pettus ELi eelarve vastu.
Saksamaa Augsburgi prokuratuur on sellega seoses esitanud 60 õigusabi taotlust.
Šveitsis on olnud ülestunnistamisi, süüdimõistmisi ja muud taolist.
Siiski pole Euroopa Liit Montenegro Vabariigile esitanud ühtegi nõuet oma rahaliste vahendite tagasisaamiseks.
Volinik, ma soovin, et me saaksime oma maksumaksjatele silma vaadata ja öelda: "ka meie oleme seda asja uurinud”.
Saksamaal, Austrias ja Kesk-Euroopas leidub alama astme tolliametnikke, kes on selles asjas suure töö ära teinud, kuid kelle Euroopa Komisjon on üksi jätnud.
Peame tegelema selle hiiglasliku afääriga, mille lõppu pole veel näha.
See oleks minu soov selle, lõppkokkuvõttes suure ja tähtsa sündmuse puhul, milleks on tänane arutelu.
<D>
Proua juhataja, sooviksin esmalt tänada raportööre, proua Lamberti ja proua Bozkurti üksikasjaliku ja vaevarikka töö eest, samuti silmapaistva koostöö eest kõikide variraportööridega ning jõupingutuste eest meie ettepanekute ja meie panuse arvessevõtmiseks.
Need on erakordselt keerukad raportid, mis sisaldavad palju keerulisi tehnilisi üksikasju, kuid need on ka erakordselt kasulikud Euroopa kodanikele.
Kodanikud on kasutanud iga võimalust, sealhulgas Iirimaa rahvahääletust, et protestida suure sotsiaalse puudujäägi vastu, mida on näha nõukogu ja komisjoni poliitikas.
Nad soovivad Euroopa Liitu, mis kaitseb nende õigusi, ja me oleme nüüd siin, arutamas määrust 883/2004, mis tänu nõukogule ja komisjonile, mitte parlamendile, on olnud ootel aastaid, oodates rakendusmääruste vastuvõtmist lisade tarvis.
Selle tulemuseks on bürokraatia, teabe puudumine, segadus, hammasrataste vahele jäänud töötajate põhiliste sotsiaalkindlustus- ja sotsiaalsete õiguste rikkumine; Euroopa à la carte, nii nagu uusliberaalid ja suurettevõtted seda soovivad, ühtse vääringuga, kuid töötajate sotsiaalsete ja sotsiaalkindlustusõiguste kooskõlastamise või ühtlustamiseta.
Selle seadusandliku lünga keskel esitab komisjon oma ettepaneku tervishoiuteenuseid käsitleva "Bolkesteini direktiivi vastuvõtmiseks tagaukse kaudu”.
Need raportid paljastavad teistsuguse võimaluse.
Me ei vaja Bolkesteini direktiivi tervishoiuteenuste kohta; me vajame täiustatud määrust 883/2004, mille kaudu saab raportite kohaselt käsitleda kõiki tekkivaid küsimusi, kaitstes töötajate ja nende perede õigusi ning samas toetades vajalikku liikuvust.
Seetõttu, volinik, palun peatage Bolkesteini katsetused tervishoiuteenustega ja teostage koos nõukoguga viivitamata toimingud, mida on vaja määruse 883/2004 ülejäänud peatükkide ja lisade menetlemiseks, et see saaks jõustuda niipea kui võimalik.
Ma ergutan teid mitte hääletama ühegi muudatusettepaneku poolt, mis nõrgendab proua Lamberti ja proua Bozkurti raportite sisu.
<D>
kirjalikult. - (HU) Tahaksin õnnitleda raportööri ja parlamendikomisjone nende eduka ja silmapaistva sotsiaalse töö eest.
Samal ajal on mul kahju nentida, et selles ei käsitleta poole sõnagagi teabe- ja kommunikatsioonioskuste arendamise küsimusele.
Peame mõtlema sellele, kui palju õigusakte oleme aastatega loonud, milles tunnustatakse Euroopa kodanike uusi õigusi ja kui palju oleme teinud ettekirjutusi selle kohta, et töötajatel, tarbijatel, pensionäridel ja isegi turistidel peab olema kasutada asjakohane teave ja Internetilehed.
Kõigel sellel on mõtet, kui sellest kasusaajatel on juurdepääs teabele.
"E-oskuste” kujundamine elukestvas õppes ja üldises põhihariduses eeldab ülimat tähelepanu ning see on teadmuspõhise infoühiskonna nurgakivi.
Teine liikmesriikide põhiülesanne on võrdsete võimaluste toetamine infotehnoloogia ja elektroonilise kaasatuse valdkonnas.
Mul on hea meel, et kõik Ungari parteid on selles ühel meelel, isegi kui nad paljudes muudes asjades on eriarvamusel.
Kaasaegsed teabe- ja sidetehnoloogiad kujutavad juba iseenesest enneolematut võimalust tõeliseks ühtekuuluvuse ja võrdsete võimaluste propageerimiseks, kuid me saame ainult siis seda võimalust kasutada, kui me garanteerime tingimused igaühe elukestvaks kaasamiseks, nii et isegi "e-oskuste” suhtes võiks parlamendikomisjoni arvamus saada möödapääsmatuks tõeks: "Kunagi ei ole liiga hilja”.
Tänan tähelepanu eest.
<D>
kirjalikult. - (FR) Ma ei hääletanud parlamendi kodukorra üldise muutmise poolt, sest püüdes vältida Le Peni nimelise vanima parlamendiliikme sattumist juhatajatoolile, leiti näotu ja õigupoolest soovitule vastutöötav lahendus, vaatamata sellele, et oli olemas lahendus, mis oleks olnud vastuvõetav kõikidele neile, kes toetavad soolise võrdõiguslikkuse poliitikat.
Seega oleksime asendanud artikli 11 järgmise tekstiga: "Parlamendi valiku väljakuulutamiseni on presidendi rollis vaheldumisi vanim meessoost või vanim naissoost kohalviibiv parlamendiliige.
Esimesena täidab seda rolli vanim naissoost parlamendiliige.”
Sel moel oleksime saanud vältida seda, et Le Pen kui vanim parlamendiliige presidendi rolli täidab, ilma et oleksime kodukorda solkinud ja võtnud vastu menetluse, mida ei ole ühegi teise demokraatliku riigi parlamendis.
See on häbiväärne.
Minul isiklikult on Prantsusmaa valijatesse rohkem usku.
Loodan, et nad härra Le Peni ei vali ja tehtu on seega mõttetu.
<D>
(RO) Austatud juhataja, nagu ka Valgevene puhul, tahtsin ma põhjendada seda, kuidas ma hääletasin ELi Musta mere strateegia küsimuses.
Ma tahan kõigepealt öelda, et kolleeg Traian Ungureanu mõte koostada omaalgatuslik raport oli väga hästi ajastatud, arvestades seda, et Euroopa Liit tegeleb oma regionaalpoliitika tugevdamisega, kavandades rannikualade, näiteks Läänemere, Kaug-Põhja ja antud juhul Musta mere piirkonna strateegiaid.
Samuti soovin öelda, kui hea meel mul on, et minu muudatusettepanekuid on resolutsiooni tekstis arvesse võetud.
Neis muudatusettepanekutes rõhutati vajadust luua piirkonnas valitsusväliste organisatsioonide võrgustik, soodustada kultuuride ja usundite vahelist dialoogi edendavaid programme ning selliseid algatusi nagu Musta Mere ülikoolide võrgustik.
Minu arvates on kõik need meetmed head näited sellest, kuidas kodanikuühiskondade vastastikune mõju võib tekitada positiivset sünergiat kõnealuses piirkonnas.
Lõpetuseks tahaksin rõhutada vajadust tasakaalu järele majandusliku arengu ja keskkonnakaitse vahel ning ka vajadust rakendada täielikult konventsioon Musta mere kaitseks reostuse eest.
Loodan, et see algatus, mille Euroopa Parlament täna vastu võttis, pälvib asjakohast tähelepanu ka nõukogult, kes peaks käsitlema seda ühe Euroopa jaoks prioriteetse küsimusena.
Kirjalikud selgitused hääletuse kohta
<D>
komisjoni asepresident. - Proua juhataja, härra Lobo Antunes, ma olen täiesti veendunud, et Te tõepoolest väärite kiitust selle eest, et jõuate kõnesoleva tööga loodetavasti enne käesoleva aasta lõppu valmis.
Siis võime me tõepoolest juua klaasi veini või portveini, et tähistada seda, mis Portugal oma eesistumise ajal on selles väga tähtsas küsimuses saavutanud.
Kui härra Helmer oleks siia saali jäänud, siis ma oleksin talle öelnud, et ta on elav näide selle kohta, kuidas Euroopa demokraatia toimib, kuna Euroopa maksumaksjad maksavad selle eest, et ta on siin ja saaks olla Euroopa Liidu vastu, meie ülejäänud siinolijate vastu.
Me tervitame teda siin, me aktsepteerime tema siinolekut, sest ka tema hääl on selles arutelus oluline.
Need kes on vastu, mängivad ka siin sellel täiskogul väga tähtsat rolli Euroopa poliitilistes aruteludes.
See ongi asja mõte, anda kõikidele erakondadele võimalus luua Euroopa poliitiline platvorm ja sellesse oma panus anda, et meil toimuks elav arutelu, kus mõlemad pooled saavad väljendada kõiki erinevaid seisukohti.
Me teeme seda avatult ja läbipaistvalt, pannes paika kriteeriumid ja reeglid ning õigusliku aluse, millele selles osas toetuda.
Selles konkreetses ettepanekus ei ole mingeid saladusi.
Praegusest olukorrast rääkides, kõik 10 praegu olemasolevat Euroopa erakonda on loonud poliitilised sihtasutused, mis esindavad väga erinevaid poliitilisi seisukohti ja programme.
See üksnes stimuleerib elavat ja laiaulatuslikku arutelu Euroopa poliitilistes küsimustes ning annab panuse Euroopa ja tema kodanike lähendamisele.
<D>
kirjalikult. - (RO) Hiljuti arutles Euroopa Ülemkogu kliimamuutuste ja energia õigusaktide paketi üle.
Peamiseks mureks oli finants- ja majanduskriis.
Kuid me ei saa jätta kahe silma vahele sellega kaasnevat toidukriisi.
Tänapäeval on majanduslikult teostatav põllumajandus alus Euroopa rahvastiku toiduainetega kindlustatuse tagamisele.
Mõistan oma kolleegi Claude Turmes'i muresid seoses biokütustega ning tema vastuseisu komisjoni toetatavale eesmärgile kasutada neid kütuseid 10% ulatuses kogu tarvitatavast kütusest.
On neid, kes arvavad, et energiakultuurid on vastutavad toidukriisi ja toidu hindade tõusu eest.
Kuid need kultuurid moodustavad kõigest 2% Euroopa praegusest põllumajandustoodangust.
On risk, et õigustamata tõus biokütuste tootmises hakkab konkureerima toidu tootmisega.
Seda riski saab leevendada selgelt määratletud õigusaktidega ning täpsete eesmärkide kehtestamisega siseriiklikes tegevuskavades.
Me ei tohi ka jätta arvestamata eeliseid, mis kaasnevad biokütuste kasutamisega, nagu näiteks vähenev sõltumine fossiilkütustest ning vähenevad kasvuhoonegaaside heitkogused.
Suure põllumajanduse potentsiaaliga riikides, nagu Rumeenia, Bulgaaria või Poola, on biokütuste kasutamine sotsiaalmajanduslik alternatiiv maapiirkondade arendamiseks ning keskkonnakaitse edendamiseks, kasutades selleks energiatõhususe ja taastuvenergia allikate pakutavat potentsiaali.
<D>
Härra juhataja, sooviksin rääkida volinikuga ühest raportist toidu lisaainete kohta ning eelkõige asovärvainetena tuntud toiduvärvidest.
Mul on äärmiselt hea meel, et meil on väga häid uudiseid: praegusest hetkest alates peab nende kohta märgistuse lisama kõikidel toiduainetele.
Soovin õnnitleda Åsa Westlundi, kes on selle saavutamise nimel väga kõvasti tööd teinud.
Kui ta seda tööd alustas, ei osanud keegi ette näha selliseid edusamme ning ometi oleme me neid saavutanud.
Tegemist on suure edasiminekuga status quo'st.
Kuid ma arvan, et ei minda piisavalt kaugele.
Te olete kindlasti teadlikud Southamptoni ülikooli eelmise aasta augusti uuringust, mis näitab seost erinevaid maiustusi söönud ja karastusjooke joonud laste käitumise ja asovärvainete vahel.
Tegemist on väga tõsise uuringuga; see avaldati ajakirjas The Lancet.
Sellele on antud vastikune eksperthinnang ning see on nii tõsine, et Ühendkuningriik on oma standardimisametite kaudu kutsunud üles keelustama nende värvainete kasutamine toiduainetes.
Paljud Euroopa ettevõtted on kahe käega poolt ja lõpetavad nende kasutamise vabatahtlikult.
Siseturg on juba selles küsimuses läbi kukkumas.
On üsna hästi teada, et kõnealustel toodetel ei ole toiteväärtust ning olemas on looduslikud lõhna- ja maitseained.
Nägin ühes meie ajakirjas kedagi küsimas: "Kas me vajame Smarties'e lõppu?” (need on väga kriiskavat värvi maiustused), kuid olemas on väga head looduslikud alternatiivid neile värvainetele.
Me ei pea neid värvaineid kasutama.
Tervitame täna juhtunut, kuid loodame, et te jätkate tööd Euroopa Toiduohutusametiga, et kiirendada tööd nende ainete läbivaatamisel.
Ma ei usu, et Euroopa inimesed soovivad neid kunstlikke värvaineid ning ma arvan, et me peaksime rohkem tähelepanu pöörama sellele, mida inimesed tahavad oma toidus näha ja mitte sellele, mida ettevõtted sinna lisada soovivad.
Loodan, et panete EFSA kiiremini tööle, et leida sellele probleemile lahendus.
<D>
Kõigepealt tahaksin õnnitleda härra Beaupuyd tema suurepärase raporti puhul.
Euroopa Rahvapartei (Kristlike Demokraatide) ja Euroopa Demokraatide fraktsiooni variraportöörina andsin ma oma poolthääle sellele raportile, mis käsitleb häid valitsemistavasid ja partnerlussuhteid regionaalpoliitika vallas.
Ma kasutaksin seda võimalust meenutamaks, et pärast seda, kui komisjon oli Bulgaaria kohta esitanud kriitilise aruande, peatati juulis rahastamine kolme ühinemiseelse programmi, PHARE, ISPA ja SAPARDi alusel.
Samal ajal pandi paika menetlused selleks, et alustada struktuuri- ja ühtekuuluvusfondide vahendite kasutamise rakenduskavade elluviimist.
See pani minu kodumaa väga raskesse olukorda.
Tahaksin seoses selle raporti vastuvõtmisega kasutada võimalust ja väljendada lootust, et Bulgaariale ette nähtud vahendid vabastatakse taas ning et Bulgaaria kodanikel on võimalik Euroopa Liiduga ühinemise eeliseid täielikult kasutada.
Kooskõlas raportis esitatud üleskutsega liikmesriikidele tahaksin minagi kutsuda üles suurendama Bulgaarias regionaalpoliitika rakendamise detsentraliseerimist, et tagada mitmetasandilise valitsemise süsteemi võimalikult tõhus toimimine partnerlus- ja lähimuspõhimõtete alusel.
Tänan teid tähelepanu eest.
<D>
kirjalikult. - (PL) 19. mail 2008 esitas Euroopa Ombudsman härra Diamandouros petitsioonikomisjonile oma raporti.
Ta esitles selles üksikasjalikku arvestust oma tegevuse kohta koos arvudes ja protsentides väljenduvate andmetega.
Selle raporti kohaselt on ombudsmanile esitatud vastuvõetavate kaebuste arv suurenenud.
See tõusis 2006. aasta 449lt 2007. aastal 518ni.
Võrreldes 2006. aastaga, vähenes vastuvõetamatute kaebuste arv.
Kaebuste esitamise põhjused olid väga erinevad.
Need sisaldasid vähest läbipaistvust, menetlusvigu, välditavaid viivitusi, diskrimineerimist, kohustuste täitmise tagamise suutmatust.
Enamik kaebustest, mis on 65% koguarvust, käsitlesid Euroopa Komisjoni.
Ainult 9% esitatud kaebustest käisid Euroopa Parlamendi kohta.
Euroopa Ombudsman mainib ära ka Euroopa institutsioonide vead.
Härra Diamandouros kritiseeris Euroopa Komisjoni suutmatuse eest järgida juriidilist nõuet avaldada 2006. aastal 2005. aastat käsitlev aastaaruanne Euroopa Parlamendi, nõukogu ja komisjoni dokumentidele juurdepääsu kohta.
<D>
Austatud juhataja, see on hea küsimus.
Härra Schulz, teil on täiesti õigus: Belgia oli Suurbritannia leiutis ja Suurbritannia viga.
Me oleme aastate jooksul palju vigu teinud.
Me oleme mõned asjad teinud õigesti ja mõned valesti - nagu teiegi kodumaa Saksamaa.
Te arvatavasti nõustute, et Saksamaa ajalugu pole olnud puhtamast puhtam.
Teil on täiesti õigus.
Tegelikult ongi Ühendkuningriigi kooshoidmine olnud väga problemaatiline.
Minu meelest läks Iirimaa oma teed 1921. aastal, kui kuulutati välja Iirimaa iseseisvus.
Teil on õigus.
Erinevaid kultuure on väga raske koos hoida.
Ma arvan, et Inglismaa, Šotimaa, Walesi ja Põhja-Iirimaa liit toimib hetkel, sest selle aluseks on nõusolek.
Kui seda nõusolekut poleks, siis nõuaksid inimesed rahvahääletusi ja need riigid võiksid üksteisest eralduda.
Mina tahan aga öelda, et Euroopa Liidus ei anta kellelegi seda võimalust.
<D>
Proua juhataja, infrastruktuuri arendamine on meie majanduse elavdamiseks hädavajalik.
Kui varem aitas tee- ja raudtee-ehitus majandust languse ajal stimuleerida ja edaspidise õitsenguni juhtida, siis nüüd peame keskenduma info- ja sidetehnoloogia infrastruktuurile, mis on tulevase kasvu tõukejõud.
Sellega seoses soovin juhtida tähelepanu Iirimaa halvale olukorrale, mis seondub niinimetatud digitaalse lõhega.
Et valitsus ei pööranud kõnealusele valdkonnale buumiaastatel tähelepanu, ei ole nüüd paljudes Iirimaa maapiirkondades Interneti-ühendus nõuetekohane, see on aeglane ja mis kõige halvem, 28% juhtudest puudub igasugune võimalus kasutada lairibasidet.
Kuidas me saame tagada oma maakogukondadele heaolu ja võimalused, kui neil puuduvad vahendid nende eesmärkide saavutamiseks?
Kuidas me saame öelda oma noortele põllumajandustootjatele, et nad ei saa põllumajandusettevõtete arendamiseks kasutada info- ja sidetehnoloogiat, sest me ei ole taganud neile ühenduvust?
Mul on hea meel komisjoni hiljutiste avalduste üle, milles käsitletakse ELi vahendite kasutamist selle ulatusliku probleemi lahendamiseks.
Lõpetuseks soovin öelda, et me ei tohi digitaalse lõhe kaotamise eesmärki isegi majanduskriisi ajal tähelepanuta jätta.
<D>
komisjoni liige. - Proua juhataja, kõigepealt lubage mul tänada raportööri käesoleva raporti nimel tehtud töö eest.
Alates nõukogu määruse vastuvõtmisest 1994. aastal kalalaevade kohta, mis tegutsevad ühenduse jurisdiktsiooni kuuluvatest vetest väljaspool, on palju tingimusi muutunud ning rahvusvahelised kohustused on suurenenud selles osas, mis puudutab ühenduse kalalaevade volitusi ühenduse jurisdiktsiooni alla kuuluvatest vetest väljaspool.
Seetõttu on 2006-2008 tegevuskavasse lisatud käesolev ettepanek, et lihtsustada ja parandada ühist kalanduspoliitikat.
Selle ettepaneku eesmärgid kajastavat mõtet integreerida olemasolevad õigusaktid ühte määrusesse, kindlustades, et reeglid mis kehtivad ühenduse kalalaevadele, mis tegutsevad kolmandate riikide vetes, kehtiksid samamoodi kolmandate riikide laevadele, mis tegutsevad ühenduse vetes.
Mitmeid reegleid, mis puudutavad olemasolevat kalapüügilubade andmise süsteemi, ei ole muudetud.
Põhilised uued ettepanekupunktid võib kokku võtta järgmiselt.
Esiteks on kõik kalanduskokkulepped, vastavalt millele ühenduse kalalaevad püüavad kala, hõlmatud ettepaneku reguleerimisalas: kalanduse partnerluslepingud, kahepoolsed kalanduskokkulepped, lepped, mis puudutavad regionaalseid kalanduse juhtimise organisatsioone ning eralepingud.
Selline lai spekter on oluline, kuna kõik lipuriigid vastutavad ÜRO mereõiguse konventsiooni kohaselt laevade eest, mis seilavad nende lipu all.
Järelikult tuleb ettepanekus arvestada kõikide laevadega, mis püüavad kala erinevate lepingute alusel.
Teiseks on sisse viidud reeglistik, et tuvastada ja ümber jagada alakasutatud kalapüügi võimalused nende võimaluste optimeerimise eesmärgil vastavalt kalanduskokkulepetele.
See punkt tõstatati arutluste käigus, mis puudutasid enamikku kalanduse partnerluslepinguid ning on nüüd integreeritud igasse leppesse selleks, et iga lepingu rahalist väärtust tõsta.
Viimase punktina tahaksin mainida ettepanekut kalanduskokkulepete ajutise rakendamise kohta, mis garanteerib komisjonile vajaliku õigusliku aluse, et edastada kalapüügilubade avaldusi kolmandatesse riikidesse, enne kui nõukogu võtab vastu määruse lepingu sõlmimiseks.
Enamikul juhtudel tagab see ühenduse kalalaevadele võimaluse katkestamatult jätkata kalandustegevust kolmandate riikide vetes.
Raporti juurde tagasi tulles soovin kommenteerida muudatusettepanekuid.
Komisjon saab nõustuda muudatusettepanekutega 1, 3, 5, 11 ja 16.
Mis puudutab muudatusettepanekuid 7 kuni 9, kehtivuse kriteeriumide osas, on esimeses eesistujariigi kompromisstekstis see nimekiri muutunud pigem positiivseks kui negatiivseks.
Üldiselt arvestab kompromisstekst siiski kalanduskomisjoni huvidega, välja arvatud kehtivuse kriteeriumite laiendamisega viimase 12 kuu rikkumiste osas, mis sisaldub muudatusettepanekus 8.
Komisjon leiab, et see punkt tuleks jätta muutmata, kuna see on tähtis ennetav meede võimalike tõsiste rikkumiste korral.
Komisjon ei saa aktsepteerida muudatusettepanekut 2 rikkumiste määratlemise osas, kuna tõsise rikkumise mõiste on selge ning sätestatud määrusega nr 1447/99.
Mis puudutab muudatusettepanekut 12, mis käsitleb võimalust keelduda kõikide taotluste edastamisest, siis tuleks pöörata tähelepanu sellele, et artikkel 10 on kustutatud eesistujariigi kompromisstekstist.
Seda tehti nõukogu õigustalituse arvamuse alusel, mis ütles, et komisjonil ei ole õiguslikku alust karistada ühenduse kalalaevu nii nagu selles punktis on välja pakutud.
Komisjon leiab samuti, et liikmesriikide võimalus arvamust avaldada mis tahes otsuse kohta on garanteeritud juba artikli 9 lõikega 2 ning mis tahes mitteformaalne protseduur enne või pärast läbirääkimisi ei peaks olema kajastatud selles määruses.
Seetõttu ei saa vastu võtta muudatusettepanekuid 6 ja 10.
Enne lõpetamist soovin rõhutada järgmist.
Esiteks on igapäevane püügiandmete edastamine nõutav vastavalt elektrooniliste logiraamatute määrusele.
Teiseks tähendab püügiala sulgemine, et kalapüügiload ei kehti enam teatud varudele või asjassepuutuvatel aladel.
Kolmandaks tuleb kõiki kalandustegevusi käsitleda mitme liigiga püügi puhul kui mainitud varude mõjutajat.
Neljandaks määratletakse siseriiklikus õiguses, mida saab kasutada kohtus tõendusmaterjalina ja mida mitte.
See on põhjuseks, miks komisjon ei saa vastu võtta muudatusettepanekuid 13, 14, 15 ja 17.
Muudatusettepanekuid 4, 18 ja 19 ei saa vastu võtta, sest komisjoni poolt pakutud tekstivariant on muudatusettepaneku 4 puhul korrektne ja muudatusettepanekute 18 ja 19 puhul piisavalt selge.
Samuti ei saa ma aktsepteerida muudatusettepanekuid 20 kuni 24, sest ettepaneku reguleerimisala hõlmab kõiki leppeid ja mitte ainult lepinguid kolmandate riikidega, nagu ma avasõnas ütlesin.
Lisaks on vaja määratleda kasutamata kalapüügivõimalused, et kindlustada kalapüügi võimaluste parim võimalik kasutamine lepete piires.
Sellist ümberjaotamist on kõige parem käsitleda püügilubade väljaandmise ja uuendamise kontekstis.
Lõpuks soovin rõhutada, et see ettepanek on osa ettepanekute paketist, mis puudutab IUU kalapüügi vastast võitlust, samuti ka kontrollimääruse muudatusi, mis tulevad selle aasta lõpul.
Nagu kalanduskomisjon viitas, püüab komisjon, pidades silmas läbipaistvust ja lihtsustamist, neid ettepanekuid omavahel siduda ning nendevahelisi ebakõlasid vältida.
<D>
(HU) Proua juhataja, proua volinik, daamid ja härrad, sooviksin tänada hr Romeva i Ruedat tema raporti eest, mis võtab selle tähtsa probleemi suhtes seisukoha.
Mul on väga hea meel, et parlamendiliikmena võtab ta naiste olukorda nii tõsiselt.
Naistevastane vägivald on inimõiguste rikkumine, mis ei lase naistel nende põhiõigusi teostada.
Seepärast on tegemist ühe suurima globaalse tõkkega ühiskonnas sugudevahelise võrdsuse saavutamisel.
See nähtus esineb erineval määral, kuid see esineb ülemaailmselt ja seega tuleb selle vastu tegutseda ülemaailmselt, kooskõlas inimõiguste ülddeklaratsiooniga.
Riigid ise, käesoleval juhul Mehhiko, vastutavad oma kodanike vabaduse ja julgeoleku tagamise eest, seega peavad nad tagama vahendid, mis on vajalikud selleks, et naistevastast vägivalda vältida, avastada ja karistada, isegi kui see toimub perekonnas.
Ma arvan, et on väga positiivne, et Mehhiko on astunud õiguslikke samme meeste ja naiste vahelise võrdsuse suunas.
Siiski, võitlus naistevastase vägivalla vastu ei saa piirduda vaid õiguslike vahendite kasutamisega, sest see on keeruline nähtus, mis nõuab asjaomaselt riigilt mitmekülgset tegevust: õiguslikku, halduslikku, ennetavat, nõustavat, ohvriabiga seotud tegevust, dialoogi ning jälgimisülesandeid ja kohustusi.
Euroopa Liit - kes on mitmel korral kinnitanud oma toetust ülemaailmse võrdsuse tagamisele ja kes on määratlenud Euroopa Komisjoni avaldatud naiste ja meeste soolise võrdõiguslikkuse juhised ajavahemikuks 2006-2010, millele volinik viitas ühena liidu peamistest prioriteetidest, samuti ka naistevastase vägivalla peatamisele - ei saa selliste metsikuste ees vaikida.
Välissuhete kavandamisel tuleb inimõiguste olukorda ja naiste võrdsust lugeda esiletõstetud kriteeriumideks.
Raport on esmaklassiline ja ma soovitan selle vastu võtta.
<D>
Soovin alustuseks teha paar märkust ning samas edastada teavet.
Inimkonna ajaloos seni kõige raskemast tuumaavariist, Tšernobõli katastroofist möödub 26. aprillil 25 aastat.
Me mäletame endiselt neid, kes ohverdasid oma tervise ja isegi elu võitluses katastroofiga, ning samuti neid sadu tuhandeid inimesi, kes pidid lahkuma oma kodudest.
Endise idabloki riikide valitsused varjasid katastroofi puudutavat teavet maailma ning ennekõike oma kodanike eest liialt kaua.
Selle tulemusena oli oluliselt raskem võtta kasutusele abinõusid katastroofi tagajärgede leevendamiseks.
Hiljem sai Tšernobõlist siiski tõhusa koostöö sümbol katastroofi mõjualasse jäävate riikide valitsuste ja rahvusvahelise üldsuse vahel.
Meenutades Tšernobõli katastroofi, oleme mõtetes ka Jaapani rahvaga, kes võitleb Fukushima tuumajaamas toimunud õnnetuse ning tsunami tagajärgedega.
Järgmisena räägiksin asjast, mida on samuti valus meenutada.
Mõne päeva pärast, 10. aprillil möödub aasta Smolenski lennuõnnetusest, milles hukkus 96 inimest, nende seas Poola president ja tema abikaasa ning 18 Poola parlamendi liiget.
Ühest neist oleks peagi saanud Euroopa Parlamendi lisaliige kaheksateistkümne seas.
Enamik hukkunutest olid kõrgetel riiklikel ametikohtadel.
Paljud siin istungisaalis viibijatest tundsid neid isiklikult.
Mina isiklikult tundsin vähemalt pooli nendest.
Õnnetuse põhjused ei ole tänaseni lõplikult selgunud ning me ootame endiselt sellekohast teavet.
Ka täna ühineme veel kord nendega, kes leinavad oma lähedasi.
Kolmandaks tahan teavitada, et Euroopa Parlament on mures, kuna USA ülemkohus lükkas tagasi Troy Davise taotluse, mille kohaselt oleks lükatud tema hukkamine edasi.
See võimaldanuks vaadata Davise kohtuasi uuesti läbi.
Mina pöörduksin palvega Georgia osariigi ametivõimude poole, et nad kasutaksid oma õigust ja asendaksid Troy Davisele 20 aasta eest määratud surmanuhtluse eluaegse vanglakaristusega.
Surm ei saa kunagi olla õiguse väljendusvorm.
Järgmiseks tahan öelda, et samuti tunneme suurt muret olukorra pärast Côte d'Ivoire'i Vabariigis.
Presidendivalimised tõid riiki kodanike loodetud rahu, tuleviku ja heaolu asemel terrori ja vägivalla.
Laurent Gbagbo peab tunnistama valimistulemusi ning loobuma võimust.
Me kutsume kõiki osapooli üles viivitamata lõpetama kodanike suhtes vägivalla kasutamise.
Rahvusvaheline üldsus peab tegema kõik võimaliku selleks, et ära hoida tsiviilisikute massiline tapmine.
Kõigi kurjategijate üle tuleb kohut mõista.
Sellised on meie sügavalt juurdunud tõekspidamised ning Euroopa Parlament teeb selles osas kõik võimaliku.
Lõpetuseks, vastavalt minu lubadusele hoida parlamenti kursis käimasoleva juurdlusega, mis käsitleb teatavate parlamendiliikmete kohta esitatud korruptsioonisüüdistusi, tuletan meelde, et neljapäeval, pärast fraktsioonide esimeeste kohtumist saite minult kirja teel kõige värskemat infot selle küsimusega seoses.
Samuti on meil kavas astuda konkreetseid samme eesmärgiga koostada käitumisjuhised huvirühmade, lobitöötajate ja parlamendiliikmete jaoks.
Tänasel juhatuse koosolekul algusega kell 18.30 arutame seda küsimust ning võtame vastu otsuse edasiste sammude kohta.
James Nicholson palus luba sõna võtta.
Härra Nicholson, palun, teil on sõna.
<D>
Julgeoleku ja kaitse valdkonnas on Euroopa Liidu kui globaalse tegija teostatud meetmed võtnud sekkumise kuju, et ennetada konflikti, seeläbi andes talle peamise rahuedendaja staatuse maailmas.
Samas kui külma sõja lõpul tõstatati küsimusi NATO rolli kohta, tõstavad kaitse ja eri maailma osades tsiviil-sõjaliste operatsioonide rakendamise valdkonnas eurooplaste poolt täheldatavad uued ohud julgeolekule ja edasiarengule esile ELi-NATO koostöö uue korralduse vajaduse.
Käesolevas kontekstis teeb ühise Euroopa välispoliitika puudumine ning liikmesriikide vahelised lahknevused rahastamise ja sõjalise tehnoloogia valdkonnas NATOst eluliselt olulise partneri sõjaliste kriisidega toimetulemiseks.
Võttes kasutusele tööjaotuse, milles EJKP toetab tsiviiloperatsioone ning NATO kindlustab arvukate sõjaliste jõudude kiire lahinguvalmidusse paigutamise, peaks tagama, et mõlemad organisatsioonid täiendavad teineteist ega konkureeri omavahel.
Seega võiks raportööri ettepanek luua ELi operatiivpeakorter teenida just seda eesmärki, täiendades ühiste tsiviil- ja sõjaliste operatsioonide valdkonnas olemasolevaid NATO käsustruktuure.
Lisaks peame võtma ELi-NATO edaspidistes suhetes arvesse olukorda Ida-Euroopa riikides.
Seda silmas pidades on oluline soodustada avatud ukse poliitikat ning toetada konstruktiivset dialoogi Venemaaga, mille eesmärgiks on Euroopa selles osas kollektiivse julgeoleku rajamine.
<D>
(FI) Hr president, tahaksin algatuseks tänada raportööre ja eelarvekontrollikomisjoni esimeest suurepärase töö eest.
Praegu on meie ees kolmkümmend 2006. aasta eelarve täitmisele heakskiidu andmise raportit.
Kõige tähtsam neist on komisjoni käsitlev raport, mis on seotud 97% ELi eelarvest.
Ülejäänud on seotud ELi teiste institutsioonidega ja iseseisvate ametitega.
Minu arvamuse kohaselt tuleks parlamendi tegevuse tulemuslikkust eelarve täitmisele heakskiidu andmisel parandada.
Eelarvekontrollikomisjon ei saa olla kontrollikoda ja raamatupidamisettevõte.
Füüsiliselt on võimatu viia läbi administratsiooni ja 30 üksuse raamatupidamisaruannete üksikasjalikku kontrollimist.
Parlament peab usaldama ala asjatundjaid ja teiste ametiasutuste arvamust.
Tähtsaimad neist on Euroopa Kontrollikoda, asutusesisesed järelevalveorganid ja Euroopa Pettustevastane Amet (OLAF).
Isegi raamatupidamisaruannete täpne üksikasjalik läbivaatamine annab eeldatava ilmse täpsusega tulemused ning see ei muuda tulemust kuigivõrd usaldusväärsemaks.
Puudub otsene seos selle vahel, kuidas eelarve täitmisele heakskiidu andmist käsitletakse, ja koostatud raportite arvu vahel.
Vastupidi, kui parlament annab heakskiidu konkreetse üksiku ameti eelarve täitmisele, on see väga tugev kinnitus sellele, et raamatupidamisaruande ja haldamisega tegeleti väga hoolikalt.
Kui parlament tõepoolest soovib tugevdada oma rolli eelarve täitmisele heakskiidu andmise protsessis, peab see oma tegevuse läbi vaatama.
Vastasel korral on eelarvekontrollikomisjon tööga üle koormatud.
<D>
(DE) Austatud juhataja!
Meil on tarvis demokraatlik protsess põhjalikult üle vaadata.
Noore autori ja ajakirjanikuna maksin kunagi 62% tulumaksu veendumusest, sest olin kindel ja mul oli selline mulje, et meid valitsesid head inimesed.
Ent Euroopa Parlamendi liikmeks saamisest alates olen näinud, mis tegelikult maksutuluga juhtub.
Tollal maksime iga aasta miljoneid šillingeid.
See, mis mind selles head valitsemistava käsitlevas arutelus häirib, on asjaolu, et me ei vaata iseenda kulusid, vaid lihtsalt räägime kurjadest maksupetturitest.
Tollal, kui maksumäär oli 62%, oli mu maksukonsultant Christoph Matznetter, kellest sai hiljem Austria rahanduse riigisekretär.
Ta ütles mulle: "Sina oled pärit Vorarlbergist, mine üle piiri Liechtensteini või Šveitsi!”.
Me ei teinud seda, kuid teised tegid.
Ent, kui läheneda sellele antud kogemusi arvesse võttes sellise inimese kaine ja ratsionaalse mõistusega, kes ei ole riigiteenistuja, kes ei ole sotsiaalkindlustussüsteemi kuluartikkel, kes ei ole tegev riigivaldkonnas nagu enamik siin olevaid parlamendiliikmeid, siis tuleb küsida endalt, kuidas ometi oma vaevaga teenitud raha sellise raiskajalikkuse eest päästa?
Minu soovitus oleks järgmine: alustagem kohast, kus suudame näidata, et arukas haldus kasutab raha arukalt, see tähendab, meist endist.
Miks meil veel 200 uut töökohta vaja on?
Miks meil see nädal koolide suusatundi on vaja rahastada?
Kui tõesti tahate võtta tõsiselt maksuparadiise, maksunõuete sissenõudmist ja Euroopa Liidu katset meeldida inimestele, siis peame alustama iseendist ja näitama inimestele, et institutsioonid, mida esindame, kulutavad maksumaksjate raha vastutustundlikult.
Vastasel juhul kaotame jätkuvalt maksutulu igasuguse õigustuseta, miks need inimesed aru andma peaksid.
<D>
autor. - (FI) Härra juhataja, volinik, Birmal puudub igasugune austus inimõiguste ja kodanikuvabaduste vastu.
Nagu paljud siinviibijad on öelnud, ei ole see esimene kord, kui me võtame seisukoha, mis käsitleb sõnavabaduse puudumist, teabeedastuse piiramist, kogunemisvabaduse keelamist, peamiste õigusriigi põhimõtete rikkumist ja opositsiooni keelustamist.
Birma rahva kõige suuremaks vaenlaseks on nende endi riigi juhtorgan, mis sunnib sõjaväe toetusel, relvade jõul ja vägivallaga oma rahvast riikliku monopoli kontrollile alluma.
Hunta vanglates on praegu rohkem poliitvange kui kunagi varem.
Hunta tegutseb ka oma enda rahva vastu, takistades rahvusvahelise otsetoetuse jõudmist looduskatastroofi piirkondadesse.
Rahvusvaheline üldsus on jõuetu, olles tunnistajaks Birma inimeste hukkumisele nende endi liidrite tõttu, kes on repressiivsed, võtmata samas midagi ette.
Oma avalduses esitame me üleskutse ASEMi tippkohtumisele, et teised piirkonnas asuvad riigid avaldaksid huntale poliitvangide vabastamise suhtes survet.
Me oleme selle nõudmise esitamisel muidugi natuke silmakirjalikud, kuna me teame, et Birma ei ole ainus riik selles piirkonnas, kus inimõigusi jalge alla tallatakse.
Niisiis, meie fraktsioon toetab käesolevat ühisresolutsiooni.
<D>
Toetasin ELi noorsoostrateegiat täie kindlusega ning veendununa, et see õnnestub.
See on kultuuri- ja hariduskomisjoni jaoks, mille liige ma olen, üks peamine valdkond.
Noorte olukorra ning nende haridus- ja koolituse taseme parandamine on hädavajalik.
Siin on kolm võtmetähtsusega küsimust.
1.
ELi ja ühtlasi Poola noored kasutavad edukalt ELi programme, nagu Comenius, Erasmus ja Leonardo da Vinci.
Seetõttu on väga oluline suurendada neile programmidele suunatud rahalist toetust ning tunnistada neid kui ELi mitmeaastase noorsoostrateegia arengu alust.
Tulevikus peaks neid programme rahaliselt rohkem toetama.
Noorte tulevikku investeerimine on parim viis ELi eelarvet kasutada.
Ühtlasi kutsun üles Erasmus Munduse programmi parandama ning seda täielikult rakendama.
2.
Sotsialistina rõhutan ühtlasi vajadust luua noortele võrdsed võimalused haridusele juurdepääsul.
Neid, kes ei saa kõrghariduse omandamist majandusliku olukorra tõttu lõpetada, tuleb rahaliselt toetada.
Ühtlasi tuleb noori aidata, lihtsustades nende juurdepääsu tööturule.
3.
Lissaboni lepingu jõustumise osas tahaksin juhtida tähelepanu, et liikmesriigid kohustusid strateegia elluviimise käigus muu hulgas edendama noorte osalemist demokraatias, pöörama erilist tähelepanu noortele sportlastele ning põhiõiguste harta õiguslikule jõustamisele.
<D>
(FR) Hr juhataja, esiteks sooviksin tänada meie kahte raportööri suurepärase töö eest ja seejärel loodan, et Prantsusmaa eesistujaks olemise ajal on sellel väga tähtsal maanteepaketil tulevik ja et see viiakse lõpule.
Tahaksin esmalt keskenduda kahele teemale.
Esimene on kabotaaž ja kuupäev, mida Euroopa Parlament pidas õigeks määrata, teisisõnu, automaatne liberaliseerimine 2014. aastal.
Sellest vaatenurgast luuakse ääreriikide ja transiitriikide vahel loomulik moonutus.
Sellised riigid, nagu Prantsusmaa, Saksamaa ja ilmselt Austria, on oma olemuse poolest kabotaažist enim mõjutatud ja asjaolu, et me oleme just valinud kabotaaži määratluse, mis hõlmab kabotaaži pärast rahvusvahelist vedu, on hea, kuid see tähendab, et sotsiaalne küsimus loob kahtlemata märgatavaid moonutusi, samas kui maanteevedude puhul kehtib pärast liikumahakkamist päritoluriigi põhimõte.
Seetõttu arvan, et oleks palju targem oodata, nagu algselt kavandatud, komisjoni raportit, mis võimaldataks meil enne automaatse liberaliseerimise üle otsustamist arvesse võtta sotsiaalseid moonutusi.
Minu teine teema puudutab busside sõiduajaga seotud erandit.
Nagu olen juba öelnud, siinkohal teemasse süüvimata, on see protseduur minu arvates jälestusväärne.
Huvirühmade surve mõjul on esitatud muudatusettepanek, mis muudab teksti, mis ei ole algne tekst.
Selle küsimuse saaks lahendada komisjoni uue ettepanekuga, mis muudaks niinimetatud "Markovi raportit”.
Samuti sooviksin teile meelde tuletada, et me esitame Markovi raporti muudatusettepaneku määruse vormis, samas kui Markovi raport oli direktiiv.
Daamid ja härrad, ma ei ütle, et "oih, see oli määrus, teil on õigus, see oli määrus", kuid igal juhul leian ma, et vorm peab jääma samaks ja et meile ei tohiks huvirühmade surve all saada harjumuseks esitada muudatusettepanekuid, mis käsitlevad muud teksti kui algne tekst.
<D>
(NL) On tervitatav, et kehtestatakse direktiiv, mis võimaldab karistada tööandjaid ebaseaduslike sisserändajate tööle võtmise eest.
On leitud - ja põhjusega -, et Euroopa Liidus töö leidmise võimalus on ebaseaduslikule sisserändele õhutav tegur.
Kuid meil tuleb olla järjekindel ning käsitleda ka teisi sisserändajaid ligimeelitavaid tegureid.
Neist teguritest olulisim on karistamatus, millega välismaalased võivad ebaseaduslikult Euroopasse saabuda.
Tegelikult on koguni selliseid liikmesriike, kes pakuvad ebaseaduslikele välismaalastele hüvitisi - pean muuhulgas silmas massilisi seadustamisi Hispaanias, Itaalias ja Belgias.
Ühtlasi ollakse silmakirjalikud niinimetatud humanitaaralustel individuaalsete seadustamiste tegemisel.
Üksnes eelmisel aastal esines neid sellises väikeses riigis nagu Belgia vähemalt 12 000.
Ebaseaduslikud sisserändajad tuleks välja saata, mitte aga seadustada, sest, tõepoolest, iga seadustatud ebaseaduslik sisserändaja tõmbab ligi arvukalt uusi immigrante.
Iga neid seadustav liikmesriik toimib nii ka teiste liikmesriikide nimel.
Seetõttu ei piisa tööandjate käsilevõtmisest.
Meil tuleb ebaseaduslikku sisserännet käsitleda tervikkontekstis.
<D>
(EL) Proua juhataja, volinik, daamid ja härrad, on tõsi, et Euroopa ja maailma tasandil äritehingud on viimastel aastatel märkimisväärselt suurenenud.
Kuna niisugune areng ergutab riikide majanduslikku arengut, mõjutab see oluliselt ka kliimamuutust.
Seetõttu väljendan seoses selle konkreetse probleemiga oma muret.
Me peame otsustama, kuidas kaubanduspoliitika võiks kliimamuutuse probleemi lahendamisele positiivselt kaasa aidata.
Meie eesmärk vähendada kasvuhoonegaaside heitkoguseid 2020. aastaks 20% on üpris ambitsioonikas.
Ma loodan, et me võidame selle kihlveo, kuna kaotuse hind oleks tohutu.
Tahaksin siinkohal rõhutada voliniku panust ja õnnitleda teda kõigi algatuste ja selles suunas tehtud jõupingutuste eest.
On vaja suuremat toetust ja jõupingutust, et saavutada keskkonnasõbralikumate transpordivahendite kasutuselevõtt; kliimasõbralikuma tööstuse edendamine; uute tehnoloogiate arendamine ja kliimale negatiivset mõju avaldava tegevuse finantsiliste motivatsiooni pärssivate tegurite loomine; tõhus koostöö ÜRO, Maailma Kaubandusorganisatsiooni ja Euroopa Liidu vahel ning pidev konsulteerimine ja kodanikuühiskonna ning keskkonna sektoris tegutsevate valitsusväliste organisatsioonide osalus.
Euroopa Parlamendil on oluline roll.
Ma loodan, et detsembris toimuva Bali konverentsi tulemused saadavad optimistliku sõnumi, mida me kõik ootame.
<D>
(DE) Härra juhataja, loodetavasti on kõigile selged meie prioriteedid: energiatõhusus, energiasääst ja taastuvenergia.
Sellest hoolimata ei saa me üle ega ümber tõsiasjast, et peame oma gaasivarude pärast muretsema veel paljudel eelseisvatel aastatel.
Nii et mida on meil õppida Ukraina ja Venemaa tülist ning sellest välja kasvanud kriisist?
Minu arvates - mul on kahju, härra volinik, et olen sunnitud seda ütlema - ei tundu küll, et me oleme järgmisel korral selleks rohkem (või vähemalt oluliselt rohkem) valmis.
Ka ei saa kriisi veel lõppenuks lugeda; ma ei ole näinud eriti märke mingi strateegia väljatöötamisest või Ukraina ja Venemaa tülist järelduste tegemisest.
Mõned parlamendiliikmed on seisukohal, et peaksime sõlmima Ukrainaga kahepoolsed kokkulepped, kuid tahaksin juhtida tähelepanu sellele, et hiljuti kujunenud olukorras on vähemalt osaliselt süüdi ka Ukraina, ning ma tõesti pigem ei võtaks lähtepunktiks vaidlusi Viktor Juštšenko ja Julia Tõmošenko või Viktor Janukovitši või kelle iganes vahel.
Otse loomulikult ja mõistetavalt eelistaks Ukraina osta gaasi Venemaalt ja müüa siis seda meile edasi - muidugi lisatasu eest -, sama teeks ka Türgi Nabucco projekti puhul, kuid selle juurde tulen tagasi hiljem.
Niisiis, kui soovime sedavõrd ebakindlat ja kallimat gaasitarnet, peaksime tõesti sõlmima kahepoolsed kokkulepped, kuid kui tahame leida head lahendust, peaksime sõlmima kolmepoolsed kokkulepped, millesse oleks kaasatud tarnijana Venemaa, transiidiriigina Ukraina ja meie, ning jõudma omavahel kokkuleppele, eriti just transiidi ja infrastruktuuri suhtes.
Ma ei ole aga kuulnud Euroopa Komisjoni sel teemal sõna võtvat ega omapoolseid alternatiive soovitavat.
Mis puutub infrastruktuuri investeeringutesse, siis ida poole vaadates võiks kaalumisele tulla peamiselt kolm gaasijuhet: Nord Stream, South Stream ja Nabucco.
Põhja-Euroopas asuv Nord Stream lahendaks transiidiprobleemi, kuid ei vähendaks meie sõltuvust Venemaast.
South Stream lahendaks ka ehk transiidiprobleemi, kuid jällegi ei vähendaks meie sõltuvust Venemaast.
Pealegi kui vaadata sellega seotud kulusid, on vähemalt mitme uuringu põhjal näha, et South Stream kujuneks mõnevõrra kallimaks kui Nabucco, mis tähendab, et peaksime Nabuccosse tohutult palju investeerima.
Olen ka mitmel varasemal korral seda maininud, härra volinik, et kui ma mõtlen, kui kiiresti USA rajas PTCP naftajuhtme ja kui kaua meil Nabucco gaasijuhtmega aega läheb, siis pean tõesti skandaalseks, et Euroopa on nii vähe ära teinud: see näitab meie nõrkust.
Peame kiiresti tegutsema - ja mitte üksnes seoses Aserbaidžaani või Türkmenistaniga, millest ka peagi räägime, vaid samuti seoses Iraagiga.
See, et seal lastakse gaas lihtsalt keskkonda ega mõelda, kuidas seda saaks viia Nabucco gaasijuhtmesse, on tõeliselt suur viga.
Palun teid, härra volinik, selleks nõusoleku saamiseks kiiresti ja konkreetselt ka Türgiga läbi rääkida.
Loomulikult peame veenma ka Küprost, et see lõpetaks energiapeatüki blokeerimise: nende järjepidev keeldumine isegi selle peatüki arutamisest näitab solidaarsuse puudumist, sest paratamatult põhjustab see raskusi Türgiga.
Teie noogutamisest, härra volinik, järeldan, et oleme selles täiesti ühel meelel.
Kui nüüd lõpetuseks tuumaenergiast rääkida, siis selles küsimuses on mõned Euroopa Parlamendi liikmed üsna erineval arvamusel.
Kahjuks ei saa ka mina hääletada Anne Laperrouze'i raporti poolt, muu hulgas seetõttu, et see on tuumaküsimuses liiga ühekülgne.
Mind häirib kogu selle arutelu juures just tõsiasi, et praegu astutakse Prantsusmaal küll uusi samme, nimelt vähendatakse tuumajäätmete hulka, ent toimuvaga lähemalt tutvudes selgub, et need jäätmed on hoopis radioaktiivsemad.
See ei ole lahendus, eriti veel jäätmeprobleemile.
Peame jäätmete ja nende kõrvaldamise probleemi lahendamiseks kasutama palju rohkem energiat ja mõttejõudu.
<D>
komisjoni asepresident. - Loomulikult on teabe andmise - kõiki 23 ametlikku keelde suulise ja kirjaliku tõlkimise - tagamine lõputu töö.
Mõnikord me ei suuda täielikult reageerida näiteks tõlkide puudumisel või ei ole meil veel täit koosseisu, kes suudaks seda soovi täita, kuid ma võtan teie sellekohase märkuse teadmiseks ja me uurime ka seda küsimust.
Ka mina külastan varsti Leedut ja ma olen kindel, et kuulen sellest täpsemalt, kuid põhjuseks ei ole komisjonipoolse tahte puudumine.
Igasuguse suhtluse lähtekohaks on võimalus suhelda, loodetavasti, oma keeles ja mõista, mida räägitakse, samuti oma keeles.
Seetõttu jätkame oma püüdeid tagada selleks kõikide vajalike vahendite võimaldamine; seetõttu pean teie küsimust täiesti põhjendatuks, kusjuures minu arvates on see väga tõsine küsimus.
Teiseks punktis oli loomulikult üks kommentaar ja on tõsiasi, et me peame alustama sealt, kus on kodanikud.
Me peame vastama nende küsimustele ja loomulikult on tõsi, et väga harva alustavad nad küsimustega lepingu sätete või muudatuse kohta.
Alustuseks küsivad nad: "Mida te sisserände asjus ette võtate?
Mida te kliimamuutuse asjus ette võtate?
Kuidas te võitlete probleemidega, mida me peame piiriüleseks, ja kuidas te nendega tegelete?"
Ja nii peame me vastama, igapäevakeeles.
Ja minu arvates on tegelikult aidanud - ja selle loen ma enda teeneks - see, et oleme nüüd alustanud nende kodanike kokkuvõtetega kõikidele ettepanekutele, mille me esitamine.
Ka meie töökavas saab meil olema juurdekäiv kodanike kokkuvõte ja minu arvates on see väga kasulik ning me peame jätkama selles suunas.
Teema: Komisjoni plaan D, mis käsitleb dialoogi, demokraatiat ja debatti, ning "Euroopa arutelu"
Komisjoni 2005. aasta oktoobri plaan D, mis käsitleb dialoogi, demokraatiat ja debatti, oli reaktsioon ELi ”järelemõtlemisajale”, mis järgnes põhiseaduse rahvahääletuste negatiivsele tulemusele.
Kas komisjon usub, et kaks ja pool aasta hiljem on ta tegelikult saavutanud oma plaani eesmärgid?
Kui ei, siis miks?
Mis oli takistuseks?
Mis puutub komisjoni hiljutisse teatisse projekti "Euroopa arutelu” (aprill 2008) kohta, mille eesmärk on lähendada kodanikke liidule ja selle institutsioonidele, siis kas komisjon suudab esitada üksikasjalikud andmed, mis käsitlevad abikõlblikke kulutusi, iga liikmesriigi ja organisatsiooni kohta saadavalolevat summat ning abisaajaid, kes teostavad üleeuroopalisi kodanikega nõu pidamise projekte?
Kuidas näeb ta ette raamistiku koostööks ELi institutsioonide vahel ja eeskätt Euroopa Parlamendiga?
Kuidas aitab ta kaasa elektrooniliste võrgustike loomisse, kus osalevad Euroopa Parlamendi ning riikide ja piirkondlike parlamentide liikmed?
Kuidas loob ta Euroopa avalikke ruume liikmesriikide pealinnades?
Kuidas muutub ta aktiivsemaks kohalikul tasandil?
<D>
kirjalikult. - Antud direktiiv käsitleb meditsiinitoodete müügilubade määruseid.
Tervitan ELi initsiatiivi lihtsustada ja harmoniseerida praegusi määrusi.
Tegemist on aega ja raha kokkuhoidva küsimusega, mis rahuldab nii Iirimaa tootjaid kui ka tarbijaid.
Esitatud ettepanekud on kasulikud iiri ravimiturule, mis on Euroopas märkimisväärne.
Oleme tänulikud selle eest, et antud sektori viieteistkümnest maailma parimast ettevõttest kolmteist tegutseb praegu Iirimaal.
Iirimaal on praegu üle 140 meditsiinitehnoloogiaettevõtte, kes pakuvad tööd 26 000 inimesele.
Lisaks eksporditakse igal aastal meditsiinivarustust umbes 6,2 miljardi euro väärtuses, mis on 10% Iirimaa koguekspordist.
Toetame ühtsete kriteeriumide loomist ravimite hindamiseks, heakskiiduks ja haldamiseks, mille suhtes rakenduvad muutused näiteks tootmismeetodites, toodete sildistamises või patsientide infolehtedes.
Nõustume ka vajadusega veelgi rohkem harmoniseerida liikmesriikide siseriiklikke norme ja Euroopa määrusi, et vähendada halduskoormust ja lihtsustada süsteemi reguleerivaid muutusi, näiteks lubada ühte avaldust ühe või rohkema võrdväärse muutuse läbiviimiseks.
Nõustume komisjoni reguleerimise ülevaatusega, mis puudutab toimeainete loetelu, keeluaegu ja põhimõtteid ja juhiseid.
<D>
kirjalikult. - (CS) Millise pärandi jättis Nõukogude Liit Kesk-Aasia riikidesse?
Naiste võrdõiguslikkus, lapstööjõu ja kirjaoskamatuse kaotamine, monokultuurne põllumajandus.
Üheski neist riikidest ei ole usulistel elementidel õnnestunud saavutada ülemvõimu.
ELi esimene prioriteet on kasutada nende riikide loodusvarasid, nimelt naftat, maagaasi ja uraani.
Teiseks prioriteediks on blokeerida üks peamine Afganistanist alguse saav oopiumi salakaubaveo kanaleid.
Sellega jõuame ELi ja Ameerika Ühendriikide otsese vastutuseni selle eest, et nad toetavad autoritaarsete režiimide loomist selle piirkonna riikides.
Riigid püüavad ise piirata relvade levikut terrorirühmadele ja militaristlike islamiideede levikut, kuid selline olukord avaldab negatiivset mõju tsiviilühiskonna ja osalusdemokraatia arengule ning kipub pigem toetama jõumeetodeid.
Olenemata selle piirkonna riikide suhtes raportis esitatud kriitikast, peame alati meeles pidama neid raskeid ajaloolisi tingimusi, millega need riigid oma arengu jooksul on silmitsi pidanud seisma.
EL peab aitama neil hakkama saada mitmeid aastaid kestnud negatiivsusega, mis on tingitud suurte ELi riikide ja Ameerika Ühendriikide kohalolust naaberriigis Afganistanis.
Piirkonnas positiivse mõju avaldamiseks ei ole vaja peamise võimaliku vahendajana toetada Türgit.
Praegune olukord seoses vähemuste õiguste austamisega Türgis ei õigusta kindlasti sellist lähenemisviisi.
Vastupidiselt peaks palju rohkem tähelepanu pööratama traditsioonilistele sidemetele Venemaaga.
Kui meie jaoks peaks kätte jõudma aeg võidelda terrorismi ja narkootikumide leviku vastu selle piirkonna riikides, on Venemaa meie lähim liitlane.
Hoolimata eespool nimetatud mööndustest toetan raporti vastuvõtmist.
<D>
fraktsiooni PPE-DE nimel. - (DE) Härra juhataja, lugupeetud volinik, daamid ja härrad, ma ei julge siin enam eriti sõna võtta; praeguse täiskogu istungi üldist õhustikku arvestades tihkan ma vaevalt küsimusigi esitada.
Muidugi oleme kõik diskrimineerimise vastu, aga keegi ei söanda kahelda meie valitud liikumissuunas, kartes enda nurkasurumist.
Daamid ja härrad, me kõik oleme siin ühel nõul lõppeesmärgi suhtes ning ma oleksin tänulik, kui me suudaksime hoiduda väitmast vastupidist.
See, mille üle me vaidleme, on liikumissuund, ning selle üle peaks saama õigustatult arutleda ka Euroopa Rahvapartei (Kristlike Demokraatide) ja Euroopa Demokraatide fraktsioon.
Esiteks pean volinikult midagi küsima: arvestades, et vana direktiivi, kehtivat diskrimineerimise vastast direktiivi, ei ole kümnes liikmesriigis veel üle võetud - arvestades, et kümne liikmesriigi vastu käib rikkumismenetlus -, peame endalt tõsiselt küsima, miks me peame seda direktiivi muutma, kui vana ei ole isegi veel üle võetud.
Kas see on tõsine küsimus, mille me tohime esitada?
Meil võiks tõepoolest olla lubatud pidada seda argumendiks, miks saata see tagasi parlamendikomisjonile.
Teiseks on meil samuti lubatud kõneleda sisust.
Näiteks tahaks küsida, miks kirikud, kes olid põgenike kaitse valdkonnas vasakpoolsete lähedased partnerid, pöörduvad nüüd meie poole.
Kirikud, kes on olnud teie partnerid, tulevad nüüd meie juurde ja ütlevad, et neil on probleeme teatavate sõnastusviisidega.
Kui meediainimesed, ajalehtede kirjastajad tulevad ja ütlevad meile, et neil on küsimusi, siis peaksime nende üle tõsiselt arutlema.
Kui arutame perekondade teemat, siis volinik ütleb, et ta ei soovi liikmeriikidele midagi peale suruda, aga loomulikult on see, mida me selle direktiiviga teeme, salajane ühtlustamine.
Seda loetelu võib jätkata.
Võiks tuua erinevaid põhjendusi, mis panevad meie fraktsiooni muretsema, kohe sügavalt muretsema.
Neid teemasid on võimalik arutada ka siis, kui ollakse pühendunud diskrimineerimise vastasele võitlusele.
Euroopa Parlamendi vasakpoolsed on täna endaga väga rahul, sest taas kord koostavad nad uusi õigusakte mitmes küsimuses.
Seetõttu peaks meil olema õigus küsida, kas seadusandlik lähenemisviis toob tegelikult uusi kasutegureid inimeste jaoks, keda me üritame kaitsta.
On muid põhiväärtusi, mida tuleks arvesse võtta: kui me näiteks lisaksime direktiivi eraõiguslikud lepingud, nagu soovib Euroopa Parlamendi Sotsiaaldemokraatide fraktsioon - ja mitte vaid ärilepingud, vaid ka eraisikute omad - siis peaks meil olema lubatud küsida, kas lepinguvabadus ei ole tähtis põhiväärtus, mida Euroopa Parlamendis kaitsta.
Euroopa Rahvapartei (Kristlike Demokraatide) ja Euroopa Demokraatide fraktsioon on diskrimineerimise vastu ning teeb alati sellega võitlemise nimel tööd, aga meil peaks olema siin Euroopa Parlamendis õigus vaielda selle üle, kuidas seda teha.
<D>
fraktsiooni Verts/ALE nimel. - (DA) Hr juhataja, 750 miljonit naist elab vaesuses ja need naised võitlevad enda ja oma perekondade ellujäämise eest.
Eurooplastena peame võitlema koos nendega õiguse eest paremale elule.
Naiste roll on hindamatu, kuid nende võimeid ja potentsiaali ei hinnata.
Nende juurdepääs haridusele, tööle ja varale on tõsiselt piiratud.
Üks ELi esmaseid ülesandeid peaks olema see, et naised oleksid ELi arengualase töö keskmes.
Praeguse asjade käigu juures põhjustavad meie poliitikad liiga tihti naiste juba niigi madala staatuse alandamist ning sel põhjusel olen ma Feleknas Uca raportiga väga rahul.
Kindlasti ei tohi seda raportit lahjendada, nagu paljud Euroopa Rahvapartei (Kristlike Demokraatide) ja Euroopa Demokraatide fraktsiooni ning fraktsiooni Liit Rahvusriikide Euroopa eest liikmed püüavad teha oma muudatusettepanekutega, mis jätaksid välja kogu jutu naiste seksuaal- ja reproduktiivõigustest.
Nagu on juba mitu korda öeldud, on need õigused ülitähtsad, et naised saaksid võtta vastutuse enda ja oma perekonna elu eest.
Nende jaoks on see tihti elu ja surma küsimus.
Naistel peab olema õigus ja võimalus öelda "ei”, et vältida vägivalda ja saada haridust ja võimalus ise oma elu korraldada.
See on ülioluline, kui tahame, et meie arenguabi tooks kaasa arengu ning kui naised ei ole selle töö keskmes, siis on see ebamoraalne ja rumal.
Kahjuks jääb loomulikult vajaka poliitilisest tahtest - mida on samuti juba öeldud - ja seega toetavad paljud meist ELi naisküsimuse kõrge esindaja määramise ettepanekut.
Kõrge esindaja peaks tagama, et naised kogu maailmas oleksid kaasatud poliitilisse ja sotsiaalsesse töösse, mis tähendaks, et nad kasutaksid mõjuvõimu, mis neil kui poolel maailma elanikkonnast peaks olema.
Naised ei tohi muutuda ohvriteks või vaesekesteks.
See on meie kõigu huvides, et nad oleksid meie kõigiga võrdväärsed.
<D>
komisjoni asepresident. - (FR) Härra juhataja, sooviksin tänada kõiki Euroopa Parlamendi liikmeid, kes on osalenud sellel arutelul, mis on selgelt otsustav etapp.
Oleme kuulnud mõnesid eriti liigutavaid kirjeldusi mineviku sündmustest, mida osal teist on tulnud isiklikult läbi elada.
Sooviksin väga tuua selgust mõnesse arusaamatusse.
Eriti hr Beazley puhul arvan ma, et toimunud on arusaamatus.
Pidasin kõne, mis minu jaoks oli ette valmistatud, kuid pean ütlema, et mind vist mõisteti valesti.
Tuleb öelda, et igal liikmesriigil on tema kohustused.
Siiski on täiesti kindel, et liit ei kavatse oma kohustustest mööda hiilida.
Me soovime tõde, me soovime kogu tõde ja kui komisjon arutelu avas - see oli minu kolleeg, Franco Frattini, kes kuulamisel arutelu avas - siis tehti seda just sellepärast, et me soovime tõe juurteni jõuda.
See peab olema täiesti selge.
Me soovime, et mitte ainult iga liikmesriik konkreetselt vastutaks selle kohustuse täitmise eest, vaid et ka kõik ELi kodanikud tunneksid solidaarsust ja sidet traagiliste sündmustega, mis mõnes liikmesriigis on aset leidnud.
Sellega seoses sooviksin öelda ja tegelikult ütlesingi oma esialgses avalduses, et olen teadlik, et eriti läänes pole me alati mõistnud metsikuste ja jõhkrate kuritegude kogu ulatust, mida on pidanud kogema meie sõbrad neist liikmesriikidest, kes on elanud okupatsiooni erinevate vormide ja stalinistliku okupatsiooni all.
Seepärast olen täna isiklikult siia tulnud, sest sooviksin teile kinnitada, et komisjon jätkab seda arutelu ja tagab, et võimaldab aluse, eriti uuringutele, mida me hakkame teostama selleks, et selgitada, kuidas mitmesuguseid seadusi ja praktikat tegelikult liikmesriikides on kohaldatud, pidades silmas totalitaarsete režiimide kuritegude mälestamist.
Ilmselt ei viita nõukogu avaldus konkreetselt stalinistlikele kuritegudele, vaid selles räägitakse totalitaarsetest režiimidest üldiselt.
Siiski on selle avalduse vastuvõtmise kontekstist, eriti liikmesriikides, mis seda toetasid, täiesti selge, et stalinistlike kuritegude meenutamine on selle protsessi keskmes.
Ma usun, et seda tuleb öelda ja kui ma selle arutelu avasin, siis ma rõhutasin, et igasugune totalitarismi vorm, iga totalitaarne režiim, mis pole austanud inimese isikut ja tema põhiõigusi, on täiesti vastuvõetamatu.
Sellega seoses ja mõned teist seda ka rõhutasid, võivad teadmised kogemustest muud tüüpi totalitaarsete režiimide all olla kasulikud selleks, et teha kindlaks viisid, kuidas tegelikult sündisid needsamad väärkohtlemise ja barbarismi aktid, mille te olete hukka mõistnud.
Seepärast olen arvamusel, et see uurimine peab olema väga laiaulatuslik ja selgelt ei peaks vältima ühtegi totalitarismi vormi.
Samuti ei peaks käesolev arutelu andma võimalust selle poliitiliseks ärakasutamiseks.
Komisjon on loomulikult sellest ohust teadlik, kuid kui Euroopa Liit vaikib mõne meie liikmesriikide traagilise mineviku suhtes, siis võib see ohtu vaid suurendada ja luua uute ja vande liikmesriikide vahel suure lõhe.
Seepärast peame koos edasi liikuma.
Seepärast, härra juhataja, peaksin küsima, mis on põhimõtteliselt kõige selle eesmärk?
See on selleks, et oleksime kaitstud igasuguse revisionismiilmingu, igasuguse ajaloolise ebatõe eest.
Teiseks me peame sündmuste mäletamise kaudu ka tagama, et need totalitaarsed režiimid ei pöörduks tagasi meid kummitama.
Viimaks on meil ka leppimise kohustus, mis selgelt on selle lähenemisega seotud.
Siiski kannustaksin ma meid ka tulevikku vaatama ja mõned on rõhutanud vajadust liikuda otseselt siduva Euroopa õigusakti kasutuselevõtu suunas, selleks et need totalitaarsed režiimid ei saaks enam kunagi tagasi pöörduda meid kummitama.
Sooviksin teile kinnitada, daamid ja härrad, et täiesti sõltumatult neist mõnest vastuseks öeldud sõnast, olen isiklikult täiesti veendunud, et meil kõigil on eurooplastena kollektiivne solidaarsuse kohustus teha kindlaks tõde, meie tõde eurooplastena, kõrvale jätmata või vähendamata kuritegusid, mida on toime pandud erinevate totalitaarsete režiimide all.
Sellega seoses ma usun, et meie Ida-Euroopa sõbrad peavad eriti hindama, et me oleme tõe otsimisele pühendunud ja ei peatu enne, kui see on leitud.
<D>
Proua juhataja, asun taas raske südamega Lissaboni teemal kõnelema.
Tavaliselt ma ei võta siin sõna vaid negatiivse arvamuse avaldamiseks.
Arvan, et Euroopa Liit oskab sõnu seada, kui tegemist on Lissaboni strateegiaga.
Ent täna, peaaegu kümme aastat pärast tippkohtumist, on veel pikk tee käia.
Kuuleme mitmeid toetavaid mõtteid vajaduse kohta oskustööjõu järele, kes suudaks kohaneda niisuguste majanduspööretega nagu see, millega meil praegu tegemist on.
Ent kogu Euroopas on meil endiselt krooniline oskuste puudujääk.
Minu piirkonnas Lääne-Midlandsis on oskustööjõu koolitamine olnud eriti valulik ja pikaldane.
Kahjuks on meil oskusi nõudvate vabade töökohtade osakaal teiste Briti piirkondade omast suurem.
Seepärast kutsuksin komisjoni üles mitte jätma kõrvale struktuurireforme, mida on vaja Lissaboni strateegia taaselustamiseks ajal, mil avaldavad survet majandussegadus, kõrged nafta- ja toorainehinnad ning finantsturgude jätkuv rahutus.
<D>
komisjoni liige. - Proua juhataja, sooviksin kasutada oma kõneaega, et vastata mõnedele teie küsimustele ja kommentaaridele meie tänases väga vastutusrikkas arvamuste vahetuses.
Ma alustan härra Watsoni märkusega viisade ja inimõiguste kohta, kuid esmalt pean kommenteerima tema märkust minu kolleegi proua Benita Ferrero-Waldneri kohta, kes vastutab meie suhete eest Moldovaga.
Ütlesite, et Benita on instinktiivne optimist.
Tema ja komisjoni seisukoha kaitsmiseks võin ma esmalt öelda, et tegelikult on komisjoni seisukoht väga realistlik ja tasakaalustatud.
Teiseks - Euroopa Komisjoni liige peabki olema elukutseline optimist, vähemalt siis, kui vastutatakse Euroopa Liidu laienemise eest Kagu-Euroopasse ja suhete eest selle piirkonnaga.
Mis puudutab viisaküsimust, siis jahmatas meid Moldova otsus kehtestada viisavajadus Rumeenia kodanikele.
See ei ole vastuvõetav.
Me tegeleme selle käigu seaduslikkuse uurimisega.
Selle probleemiga tegeleme 30. aprillil, 1. mai kevadpüha eelõhtul, koos Moldova ametivõimudega ning komisjoni-Moldova ühise korralduskomitee kontekstis, mis viisamenetluse korra lihtsustamise lepingu raames loodi.
Mis puudutab valimisi, nende tagajärgi ja inimõiguste rikkumisi, siis üldiselt mõistis komisjon tugevalt hukka vägivalla, mis 7. aprillil Chişinău tänavatel puhkes, ning massiivse ja ülearuse jõu kasutamise korrakaitseorganite ja teadete kohaselt ka relvastatud erarühmituste poolt.
Tõsist muret tekitavad meile ettekanded vahistatute ulatuslikest inimõiguste rikkumistest ning inimröövidest.
Kui Moldova tahab näidata üles reaalset huvi oma püüdlustes seoses Euroopa Liiduga, tuleb põhjalikult ja erapooletult ning kõikide poliitiliste jõudude osalusel ning vajadusel ka rahvusvahelise järelevalve all uurida esitatud inimõiguste rikkumiste süüdistusi.
Kriminaalkuritegudes ja ka inimõiguste rikkumistes süüdistavate suhtes tuleb algatada uurimised ning süü tuvastamisel tuleb nad allutada õiglasele kohtumõistmisele.
Mis puudutab valimiste tagajärgede mõjusid Euroopa Liidu ja Moldova vahelistele suhetele, siis need tõid esile Moldova sisereformide puudulikkuse, eriti õigusriigi põhimõtete ja põhiõiguste austamise osas.
Me ootame, et kõik Moldova asjasse puutuvad osapooled - nii ametivõimud, poliitiline opositsioon kui ka tsiviilühiskond - leiavad praegusele kriisile ühiselt lahenduse, mida nad ka rakendavad, et anda Moldova rahvale pigem rohkem kui vähem demokraatiat ja vabadusi.
Euroopa Liidu ajalugu tõestab, et dialoogid ja koostöö ning õigusriigi põhimõtted annavad ühtse ja jätkusuutliku kombinatsiooni põhivabaduste austusest, poliitilisest stabiilsusest ja majanduslikust jõukusest.
<D>
PPE-DE fraktsiooni nimel. - Hr juhataja, nii palju on vaja teha.
Lubage mul alustada sellest, mida volinik oma kõnes tugevalt rõhutas, see on mõju lastele, sest üks käesoleval aastal käimasolevatest kampaaniatest on "Peatage laste AIDS".
Me teame, et iga päeva igas minutis sünnib HIViga laps; me teame, et 2,3 miljonit last elavad meie maailmas HIViga; ainult üks 10st, kes vajab retroviiruse vastast ravi, saab seda; teame, et ravi puudumisel sureb hinnanguliselt esimesel eluaastal üks kolmandik lastest ja pool nendest teiseks sünnipäevaks; teame, et 15,2 miljonit alla 18-aastast last on kaotanud AIDSi tõttu ühe või mõlemad vanemad; samuti teame, et 2010. aastaks, selleks maagiliseks aastaks, on AIDSi tõttu orvuks jäänud üle 20 miljoni lapse.
See on laste lugu, see on lastega seotud väljakutse, aga loomulikult on see ka täiskasvanute lugu.
Me teame, millised on arvud seoses erinevates riikides diagnoositud ja HIViga elavate inimestega - kõik tõusevad, ja hirmutavat statistikat, et üks kolmest inimesest ei tea, et ta on nakatunud.
See on väljakutse, aga on ka spetsiifilisi väljakutseid, mida me minu arvates käesoleval aastal rõhutama peaksime, volinik viitas mõnedele nendest.
Põhiteadmiste tase on viimasel viiel aastal langenud - üldsus on vähem teadlik kui varem.
Müüdid ja vääritimõistmine on kasvanud.
Üks inimene viiest ei tea, et HIV kandub edasi kondoomita seksides.
Vähem kui pool seksuaalselt aktiivsetest inimestes kasutab uue seksuaalpartneriga alati kondoomi.
Teame, et 1997. aastast alates on diagnoositud inimeste arv kolmekordistunud; teame et seksuaalne riskikäitumine suureneb; teame, et neljandik kõikidest HIViga seotud surmajuhtudest on põhjustatud hilisest diagnoosist ja et kolmandikku on võimalik ära hoida.
Ja eelkõige teame, et tagasilükatud varjupaigataotlejatele, kellel on HIV, ei laiene sageli tasuta HIVi ravi ja seega ei saa nad endale lubada elupäästvat ravi ja lähevad ja nakatavad teisi.
Samuti teame, et HIVi tase on meessoost kinnipeetavate seas 15 korda kõrgem kui rahvastiku seas üldiselt.
Kõike seda me teame ja teadmistega koos on meil lootustandvad teadusuuringute tulemused.
Hiljuti nägin ise teadusuuringuid Rwandas, käimasolevaid kliinilisi katseid ja vajadust katsete järele Aafrikas et töötada aafriklaste jaoks välja vaktsiinid.
Kõik need küsimused on kiireloomulised; 2010 on eesmärgiks seatud aasta, 2010. aasta on peaaegu käes.
2010, volinik - Teie ja minu ametiaeg hakkab lõppema.
Ma ei taha, et selle asjaolu taha peitu poeksime ja jätaksime probleemi järglastele.
Tahan, et ütleksime 2009. aastal, kui Teie ja mina ehk ametist lahkume, et oleme vähemalt selle lubaduse täitnud.
<D>
Kahjuks on äärmuslikud põuad ja metsatulekahjud Lõuna-Euroopas muutunud sagedasemaks ja ka intensiivsemaks.
Tõsine kahju on tekkinud nii inimelude kaotamise (ainuüksi sel suvel on surnud 11 inimest), väiksema majandustegevuse kui ka keskkonnaseisundi halvenemise osas, eriti kõrbestumise kiiruse suurenemise kaudu, kuna Euroopas on viimase aastakümne jooksul igal aastal kadunud umbes 400 000 hektarit metsa.
Kliimamuutused aitavad kaasa loodusõnnetuste suurenemisele, ent paljud juhud on ikkagi ettenägematud või põhjustatud seoses kriminaalkuritegudega.
Seega tuleb arendada teadusuuringuid, et parandada riskihalduse toiminguid, tulekahjude vältimise süsteeme ja tulekustutusvahendeid ning pakkuda tuleb ka vajalikke finantsallikaid.
Me vajame Euroopa strateegiat, mis võitleks loodusõnnetustega, ning ka suuremat koostalitlusvõimet ja koordineeritust erinevate ühenduse vahendite vahel.
Liikmesriigid peaksid suurendama oma koostööd ja koordineeritust, et tagada solidaarsus ja täiendavate kiirete mobiliseerimisallikate olemasolu nende õnnetustega võitlemiseks.
Kutsun nõukogu eesistumist üles vastu võtma kiiret otsust uue Solidaarsusfondi reguleerimise osas, et suurendada läbipaistvust ja muuta selle hädaolukorras kasutuselevõtmine paindlikumaks.
<D>
(PL) Härra juhataja, ma tahaksin raportööri raporti puhul õnnitleda.
Arutades ühenduse strateegiat CO2 heitkoguste vähendamiseks, tuleks meeles pidada, et ainuüksi Euroopas annab autotööstus tööd kahele miljonile inimesele ja sektoriga on seotud veel 10 miljonit töökohta.
See tööstusharu esindab 3,5% Euroopa SKTst.
Sektori ekspordi väärtus on 33,5 miljardit eurot ja märkimist väärib seegi, et mootorsõidukimaksud toovad igal aastal liikmesriikidele sisse 365 miljardit eurot.
Ühenduse strateegia süsinikdioksiidiheite vähendamiseks on edukas ainult juhul, kui see nõuetekohaselt läbi mõeldakse ja kui see jätab tootjatele piisavalt aega asjakohaste tehnoloogiliste lahenduste väljatöötamiseks.
Mina olen asjakohase üleminekuaja sätestamise poolt, sest autotööstuse tootetsükkel on keeruline ja vajab pikka kohanemisaega.
Seetõttu tundub, et parim tähtaeg õigusaktide kehtestamiseks oleks aasta 2015, sest ka Euro 6 määrus jõustub sellel aastal.
Ma arvan ka, et CO2 heitkoguste teemale tuleks läheneda integreeritult.
Teadusuuringud viitavad sellele, et eesmärgi 120 g/km saavutamine üksnes sõidukite tehnilise täiustamise kaudu tõstab auto keskmist hinda umbes 3600 euro võrra, mille tagajärjel võivad paljud automargid muutuda keskmisele ELi kodanikule raskemini kättesaadavaks.
Sellel põhjusel on süsinikdioksiidiheite vähendamise sidumine eranditult mootoritehnoloogiaga kõige kulukam lahendus.
120 grammi taseme saavutamiseks võiks kasutada täiendavaid lahendusi, näiteks biokütuste senisest suurem kasutamine või lisafunktsioonide rakendamine sõidukites, nagu käigu vahetamist nõudvad signaalid või väikese veeretakistusega rehvid.
<D>
kirjalikult. - (RO) Kogu Euroopa mandril on tunda iirlaste Lissaboni lepingu heakskiitmise mõju.
Selle lepingu eesmärk on ilmselt lihtsustada otsustusprotsessi pärast ELi laienemist ida suunas.
Sellel taustal toetab meie Iiri partnerite sõnum Euroopa kodanike vahelist solidaarsust.
Samuti räägime me Euroopa Ülemkogust, mis viimaseid kordi toimub ELi pöörduva eesistumise süsteemi kohaselt.
See asjaolu on seda märkimisväärsem seetõttu, et on vaja järgmisteks aastateks valida inimesed võtmekohtadele.
See küsimus on ellu kutsunud elavaid vaidlusi, kus on puudutatud lõputul arvul poliitiliselt tundlikke teemasid.
Minu arust on meie ülesanne lahendada küsimus nii, et hetkeliselt tuntav uhkus ei varjutaks selgete põhimõtete rakendamist.
Meie kohus on pakkuda Euroopa Liidule järjepidevust, tõhusust, pikas perspektiivis tulevikku ja kõikide piirkondade tasakaalustatud arengut, et liit saaks seista vastu globaalse poliitilise maastiku väljakutsetele, räägime me siis majanduskriisist, kliimamuutustest, meie ühisest identiteedist vms.
Euroopa Liit suudab saavutada tõelise tugevuse, mida ta väärib, ainult juhul, kui me oleme globaalsel tasandil samal lainel ja kui meid tunnustatakse üksusena, mis tegutseb ühiselt.
(Istung katkestati mõneks minutiks)
<D>
fraktsiooni ALDE nimel. - Härra juhataja, just kuulsime keelt minevikust:
fraktsiooni ALDE nimel. - Die Rede der Vergangenheit!
fraktsiooni ALDE nimel. - Sageli teavad teised paremini, et me juba elamegi üleilmastunud ühiskonnas.
India, Hiina ja Brasiilia on jõudnud võimaluste lainele ja see on nii kõrge, et suur osa Euroopast kardab selle alla mattuda.
President Sarkozy rääkis meile eilses sõnavõtus erinevatest võimalikest tulevikumudelitest Euroopale, jättes meie konkurentsi-, energia- ja laienemise poliitikad arutlustele avatuks.
Härra Barroso ilme selle kõne ajal ütles meile rohkem, kui ta sõnad täna hommikul.
Kui Euroopa istub käed rüpes riigijuhtide pärast, kes kodanike muredele apelleerides vaidlustavad ELi arengukava, magame me maha võimaluse kujundada üleilmastumist Euroopa ühistes huvides.
Meil ei ole vaja veenda mitte kodanikke, vaid liikmesriike.
Uurimus uurimuse järgi on näidanud, et enamik meie kodanikest peavad Euroopa Liitu, mitte liikmesriikide valitsusi parimaks eelduseks üleilmastumisega toimetulekul.
Vaadakem, kuidas üleilmastumise maavärin raputab Euroopa poliitikat.
Parempoolsetest on mõned asunud üleilmastumise väljakutsete ees taanduma konservatismist natsionalismi või kristliku demokraatia juurest kristlikusse autokraatiasse.
Üleilmastumise lõhe jookseb läbi terve parempoolse fraktsiooni.
Vasakul hoiavad Kurt Beck ja tema sõbrad tagasi väga vajalikke reforme.
Franz Müntefering taipas seda ja lahkus hääletamise ajaks saalist.
Ent visionäärid said reformi vajalikkusest aru ja kirjutasid selle sisse uude Euroopa sotsialistide manifesti, mis sobivalt Oportos vastu võeti.
Veelahe meie poliitikas ei jookse enam vasakpoolsete ja parempoolsete vahel majanduspoliitika vallas, vaid nende, kes silla kaitseks üleilmastumise eest üles tõstavad ja teiste vahel, kes propageerivad koos liberaaldemokraatidega avatud ühiskonda.
Härra Barroso, Teil on komisjoni seisukohtadele üleilmastumise suhtes enamuse toetus siin parlamendis.
Kuid see enamus ei põhine ühel poliitilisel perekonnal.
See võib tegelikult isegi Euroopa poliitilised perekonnad lõhestada ja ümber kujundada.
Üleilmastumine kujundab jätkuvalt meie poliitikat.
Mitte üleilmastumine kitsas majanduslikus tähenduses, millest kõnealuses teatises räägitakse, kuigi stabiilne euro, tõhusad konkurentsieeskirjad ja turu reguleerimine on meie kõikide huvides, vaid selle laiemas, terviklikumas tähenduses, mis hõlmab maailma rahvaarvu suurenemist ja rännet, kliimamuutusi ja energiakindlust ning terrorismiga seotud rahvusvahelist kuritegevust.
Kas kõik see ei anna meile piisavalt õigust "tegutseda maailmajao nimel" nagu see dokument toonitab, kasutada oma "kriitilist massi", et "võimaldada eurooplastel üleilmastumises kaasa rääkida" nagu nõutakse komisjoni teatises?
Kui nii, siis kus on Teie poliitikad, härra Barroso?
Kus on Teie ajakava?
Kus on Teie kõikehõlmav lähenemine?
Meile lubati tegutsemist, selle asemel pakutakse aga retoorikast kubisev dokument, milles ettepanekuid nagu polegi.
See ei saa ju olla Euroopa viimane sõna vastuseks üleilmastumisele.
Ma jään ootama Teie siseturu ülevaadet, et näha kuidas Te kavatsete rasketes oludes majanduskasvu ja töökohti tagada, samuti ootan Teie seadusliku rände poliitikat, mille osas ma loodan, et see hõlmab ka päritoluriikide probleeme.
Me ootame koos kolleegidega kiiret tegutsemist energiatarbimise kärpimises ja võitluses piiriülese kuritegevusega.
Me oleme ka veendunud, et sotsiaalne tervis ja elujõuline majandus on mõlemad tähtsad.
Kuid kui me loome ülemaailmset turgu, on meil vaja uut ülemaailmset ühiskondlikku lepingut, mis aitaks paindlikkust ja õiglust omavahel ühendada, sest nagu ütles Martin Luther King "ebaõiglus, kus iganes, on oht kõigile".
Seega peab Euroopa Liit koondama Lissaboni tegevuskava, mis keskendub konkurentsile, Cardiffi tegevuskava, mis keskendub sotsiaalsetele õigustele ja Göteborgi tegevuskava, mis keskendub keskkonnale.
Maailmal on vaja tugevat ühtset Euroopa Liitu, et seista vastu ebaõiglusele, konfliktidele ja vaesusele kus iganes need ka ei ilmneks, sest me oleme üks vähestest, kes on võimeline üleilmastumise tulemusena tekkivate probleemidega maadlema ja kui meie ei asu asja kallale, ei tee seda keegi.
See tähendab silmakirjalikkuse lõpetamist kaubandustariifide osas ja arenguriikide jaoks õiglase kokkuleppe väljatöötamist Dohas, see tähendab Ameerika kaasamiseks kollektiivsete jõupingutuste rakendamist, et saavutada ühine süsinikuheitealane kokkulepe Balis ja see tähendab rahvusvahelise raamistiku loomist finantsturgude osas, mis oleks suunatud õigusloomealasele koostööle ning standardite ja eeskirjade ühtlustamisele.
Nende ülesannete kõigi suhtes õiglane lahendamine nõuab rohkem, mitte vähem üleilmastumist.
Me elame omavaheliste sidemetega tihedalt läbipõimunud maailmas, mis vajab solidaarsust ülemaailmsel tasandil sama palju kui solidaarsust Euroopa kodanike vahel.
Me peame suunama koos Victor Hugoga pilgu tulevikku, päeva, kus ainsaks lahinguväljaks on kaubandusele avatud turud ja ideedele avatud inimloomus.
<D>
Härra president, täna on meie ees meie töö viimane etapp aluslepingute reformiga.
Kui Lissaboni tippkohtumine lõpeb edukalt, siis vajame me poliitilist kujutlusvõimet.
Need, kes peavad aluslepingute reformi prioriteediks, peaksid endalt täna eelkõige küsima: kas tasub võtta Poola ja Ühendkuningriigi suhtes karmim seisukoht; kas tasub asetada küsimärk paljude aastate läbirääkimiste tulemuse kohale?
Kui uskuda selle eestkõnelejaid, siis saab põhiõiguste harta ainult tugevdada siduvaid sätteid, mis meil juba on.
Kuid võib-olla on õigus nendel, kes osutavad ettenägematutele tagajärgedele, mida võib tuua nende sätete kohaldamine Euroopa Kohtu poolt.
Ka mul on selline mure ja seepärast mõistan ma täiesti Ühendkuningriigi ja Poola väljendatud eriarvamusi.
Suur osa kompensatsioonist kaotuse eest, mida Poola on otsustanud kanda koos Nice'i süsteemist lahkumisega, on Ioannina mehhanism ja Poola kohtujuristi alaline koht Euroopa Kohtu juures.
Nende lahenduste nõrgestamine tekitab nüüd küsimusi kavatsuste siiruse kohta.
Nagu igal teisel riigil, on Poolal õigus oodata paremaid vahendeid ELi õigusloomeprotsessi järelevalveks.
Asjakohase õiguspärastamise puudus viib lõppude lõpuks Euroopa projekti lüüasaamiseni tulevikus.
Õigusloomeprotsessi järelevalve puudumine pole miski, mille oleksid välja mõelnud euroskeptikud või sõjaõhutajad, nii nagu soovib arvata pidevalt natuke erutatud Martin Schulz.
See on miski, mis teeb muret siirastele eurooplastele.
Endine Föderaalse Konstitutsioonikohtu eesistuja Karlsruhes ja Saksamaa endine president Roman Herzog küsis hiljuti, kas Saksamaa on veel parlamentaarne demokraatia, arvestades, kui palju õigusakte on tulnud väljastpoolt Bundestagi.
<D>
autor. - Härra juhataja, sooviksin väga siin täna õhtul tervitada volinik Androula Vassilioud, kes on hilisel õhtutunnil tulnud suuliselt vastatavat küsimust kuulama.
Kloonimise puhul ei ole vaja rääkida mitte ainult toiduohutusest, vaid lisaks usume Euroopas, et ühise põllumajanduspoliitika alusel toodame väga kvaliteetset ning kõrgele heaolustandardile vastavat toitu.
Kloonimisega seotud probleemid ei ole seotud mitte ainult loomade heaoluga, vaid lisaks tarbija usaldusega toidu suhtes, mis võib olla pärit kloonitud loomadelt.
Tasub vaid pilt heita Atlandi ookeani taha Ameerika Ühendriikidesse, et teada saada, kuidas peatada kloonitud loomade sisenemine toiduahelasse.
Näiteks kui kloonitud härg maksab elu lõpul toiduahela osaks saades 1000 eurot, peavad härja kasvatanud inimesed looma panti panema, mis võib olla väärtuses kuni 3000 eurot ning looma hävitamisel ja selle toiduahelasse mittesattumise tagamisel saavad nad pandi tagasi.
See on päris lihtne viis kloonitud loomade toiduahelasse sattumise vältimiseks.
Peame probleemi tõsiselt võtma ning palun volinikul kõnealune teema uuesti läbi vaadata.
Käsitlen mõningaid kloonimisega seotud probleeme, eriti loomade heaolu seisukohast.
Kloonimine toob kloonidele ja surrogaatemadele kaasa tõsiseid tervise- ja heaoluprobleeme; looma terviseprobleemid tulenevad klooni saamiseks kasutatavatest invasiivsetest tehnikatest; esineb kloonitud looteid kandvate surrogaatemade kannatusi ning kloonitud loomade sagedast viletsat tervist ning varajast suremust.
OIE Scientific and Technical Review tuvastas, et kloonitud embrüotest saadi terved ja pikaealised kloonid ainult 6 protsendil juhtudest.
Lisaks rõhutatakse EFSA aruandes kloonitud embrüote surrogaatemade tiinuse katkemise ja patoloogiate suuremat esinemissagedust.
Tiinuse probleemid ja kloonide suur kasv põhjustavad kloone kandvatel veistel keisrilõikeid sagedamini kui loomuliku tiinuse puhul.
Suremus ja haigestumus on kloonide puhul sagedasem kui loomuliku paaritamise teel saadud loomade puhul; see võib mõjutada nii surrogaatema kui klooni heaolu.
Eetika seisukohast kahtleb teaduse ja uute tehnoloogiate eetika Euroopa töörühm, kas loomade toiduks kloonimine on eetiliselt õigustatud.
Töörühma arvates puuduvad ka veenvad argumendid, mis õigustaks kloonide ja nende järelkasvu kasutamist toiduainete tootmisel.
Vaadates loomade kloonimisega seotud numbreid, selgub, et sageli on vasikad 25 % tavalisest suuremad, mis põhjustab valulikku poegimist, 25 % kloone kandvatest lehmadest tekib tiinuse 120. päeval hüdroallantois.
2003. aasta aruannetest selgub, et ainult 13 % surrogaatemade emakasse istutatud embrüotest sündis tiinuse lõpuni kandmise järel; ellu on jäänud ainult 5 % kõigist lehmadele siirdatud kloonitud embrüotest.
EFSA arvamuses viidatakse uuringule, kus 2170 veise puhul, kellele embrüo siirdati, oli tulemuseks vaid 106 elussündi - 4,9 % ja ainult 82 elas üle kahe päeva.
Lisaks peame arvestama probleeme, mis ei ole seotud ainult loomade heaoluga vaid ka loomade genofondiga - see on ka talupidamisega seotud asjaolu.
Võtame näiteks holstein-friisi tõu - arvatakse, et maailmas on ainult ligikaudu 50 holstein-friisi tõu liini.
Kui hakkame härgi kloonima ning kloonitud härja mullikat kasutatakse järelkasvu saamiseks ning kasutatakse sama isaslooma, aheneb genofond veelgi.
Lisaks tekitavad probleeme järglastele ülekanduvad haigused ning geenid.
Seega tuleb veenduda, et tegu on hübriidjõuga.
Tegevusharu ei oska ise põhjendada, miks kloonitud loomal on vanem-rakk - vanuse poolest vanem rakk.
Seetõttu on jällegi oht saada mitte eriti tugev ja terve loom.
Seetõttu kutsun komisjoni üles esitama ettepanekuid, mis keelaks loomade toiduks kloonimise ning kloonitud loomade turustamise liha-ja piimatoodete kaudu.
<D>
kirjalikult - (RO) Ma hääletasin selle raporti poolt, sest olen veendunud, et selles sisalduvate soovituste rakendamine praktikas pikendab eluiga Euroopa Liidus ja aitab meil saavutada Lissaboni strateegia eesmärgid, mis on seotud majanduskasvuga.
Raport toob esile olulise seose ühenduse keskkonnaalaste õigusaktide kehva kohaldamise ja sellest tingitud kodanike elukvaliteedi halvenemise vahel.
Võitlust selle nimel, et vähendada kliimamuutuse mõju elanike tervisele, tuleb toetada aktiivse poliitikaga, mis on suunatud kliimamuutusega kohanemisele.
Üks näide on selles kontekstis võimaliku suurte terviseprobleemide prognoosimise ja ennetamise metoodika väljatöötamine, mille juures peetakse silmas kliimamuutuse tagajärgede tõsidust ja ka sotsiaalmajanduslikke tingimusi.
Tuleb suurendada jõupingutusi, et jõuda 2005. aastal komisjonis välja pakutud eesmärgini saavutada 2020. aastaks õhu saastatusest tingitud surmajuhtumite vähenemine 40% võrra.
Uuringutest ilmneb, et igast viiest surmajuhtumist kaks on kogu maailmas otseselt või kaudselt seotud keskkonnateguritega.
Ma õnnitlen raportööri.
<D>
(DE) Hr juhataja, volinik, daamid ja härrad, kaks märkust tänase arutelu kohta.
Esiteks on Haitil, Bangladeshis, Egiptuses ja teistes riikides toimunud vägivaldsed protestid toiduainete kõrge hinna vastu.
Teiseks, Euroopa põllumajandustootjad avaldavad meelt hinnalanguse vastu piimasektoris.
Kõigi tõendite kohaselt on tegemist kahe vastuolulise teatega, kuid need kuuluvad kokku ja tõestavad, et kriisil on mitu palet.
Vajame meetmete paketti, kuna ahvatlus kalduda toidutootjate ja jaemüügikettide kaudu protektsionismi on aspekt, mida tuleb tõsiselt võtta ning esmalt tuleb poliitika kindlaks määrata selles osas.
Erinevalt hr Borrellist leian, et meil tuleks reguleerimise asemel pakkuda suuremat konkurentsi.
See ongi võti!
Seepärast ei näe ma sageli tsiteeritud seost toiduainete hindade ja taastuva tooraine kasvatamise vahel.
See on ebaproportsionaalne ja sihitu.
On tõsiasi, et toiduainete nõudlus on kasvanud, eriti Hiinas ja Indias.
Me ei saa seda vältida, kuid me peame siiski nentima, et toidupuudus pole hinnatõusu õigustamiseks veel piisav.
Kuid ma leian siiski, et meil tuleb võtta meetmed toidukauba tootmise suurendamiseks.
Sellega seoses tuleb tõsta meie põllumajandustootjate toetust.
Minu arvates on põllumajanduspoliitika läbivaatamine vale; seda tuleb edasi arendada - see on tähtis põhimõte.
Ent me peame uurima ka oma õigusakte, et näha, kas see on tootmise suurendamiseks üldse kohane.
Meil on palju määrusi, mis piiravad väetiste ja pestitsiidide kasutamist, mis avaldavad survet veepoliitika raamdirektiivis sätestatule.
Need ei tekita praegust hinnatõusu.
Siinkohal tuleks taas kord mõelda suurema arengu vajalikkuse üle.
Muidugi tuleb edasi arendada ka maa tootmisest kõrvaldamise küsimust.
Maa tootmisest kõrvaldamine tuleb lõpetada.
Seda maad tuleb kasutada toidu kasvatamiseks.
<D>
kirjalikult. - (GA) Tervitan ettepanekus esitatud eesmärki, millega kehtestatakse bussisõitjate puude alusel diskrimineerimist keelavad eeskirjad.
Tervitan ettepaneku punkti, kus reisi ärajäämise või hilinemise korral tuleb sõitjatele pakkuda võrdelist hüvitist ning vajalikku abi.
Kindlasti tuleb seista selle eest, et ettepaneku tagajärjel ei peaks väikevedajad bürokraatia ning tunduvalt suuremate kindlustuskulude tõttu maakonnaliinidel teenuse pakkumist lõpetama.
Väga paljusid Iirimaa bussiteenuseid vahendavad kohalikud vedajad, väikeettevõtjad ja perefirmad.
Kohalike ja piirkondlike teenuste liigne reguleerimine asetaks juba praegu raskes olukorras viibivatele ettevõtjate õlgadele täiendava rahandus- ja halduskoorma.
Maapiirkondade bussiteenused on maaelu seisukohast ülitähtsad.
Tegu on rohelisema transpordisüsteemiga ning tihti on see kaugetes maapiirkondades elavate inimeste ainus transpordivahend.
Peame tagama, et selliseid ettevõtjaid liialt ei koormataks, kuna see võib lõppeda nende tegevuse lõpetamisega.
Sõitjad ei tohiks selle ettepaneku tõttu kannatada ei piiratumate teenuste ega ka kõrgemate hindade läbi.
<D>
kirjalikult. - Üleilmastumist ei saa peatada, kuid Euroopa Liidu toimetulekut üleilmastumise ajajärgul ei tohi pidada etteotsustatud tulemuseks.
Lissaboni strateegia, nagu oleme seda senini rakendanud, ei ole kohe kindlasti edu saladus.
Tegelikult on tegemist ju vaid strateegiadokumendiga, mille puhul teadsime juba 2005. aastal, olles dokumendi koostamisega alles poolel teel, et selle eesmärki, s.o pidada võistlust USA-ga konkurentsivõime ja uuenduste alal, ei suudeta kunagi täita.
Samal ajal on majanduses ilmnenud uusi probleeme, mida visatakse Hiinast, Indiast ja teistest Aasia riikidest.
Senini on mõistlike eesmärkide arvukus varjanud asjaolu, et meil jääb vajaka poliitilisest julgusest struktuurireformide elluviimiseks riiklikul tasemel, kuid uuendusmeelse ja jõulise Euroopa üle otsustakse ju just riiklikult.
Euroopa Liit otsib arglikult asenduslahendusi.
Näiteks pannakse kõik panused ühenduse eelarve radikaalsetele muutustele, mis tähendab uurimis- ja arendustegevuse investeerimist avalikus sektoris.
Sellest ju ei piisa, kui ülalkirjeldatud tegevusega ei võeta riske ega toetata uuendusmeelseid finantssektori eraettevõtteid.
Euroopa Tehnoloogiainstituudi loomine illustreerib meie kalduvust leida institutsioonilisi lahendusi ning Globaliseerumisega Kohanemise Fond näitab Euroopa ülepaisutatud muresid.
Õige lahendus üleilmastumise küsimusele on turgude täielik liberaliseerimine ning julgete reformide rakendamine Euroopa sotsiaalmudelis.
<D>
(GA) Austatud juhataja, ma osalesin eilsel arutelul.
See oli väga huvitav ja oluline.
Ma osalesin eile ka Euroopa Parlamendi juures toimunud küünalde läitmise tseremoonial ja tänan meie presidenti, Jerzy Buzekit, tema juhtrolli eest selles.
Kristlaste tagakiusamine viimasel ajal meenutab Rooma impeeriumi aegu, mil kristlasi mõrvati ja rünnati.
Sellele tuleb lõpp teha.
On oluline, et Euroopa Liit etendaks selles oma osa, ja ma leian, et me teemegi seda, et tagada usulistele rühmitustele sõnavabadus ja vabadus oma usku praktiseerida nii Euroopa Liidus kui ka kandidaatriikides.
See on väga oluline teema kogu maailmas.
Mul on hea meel, et see ajalooline resolutsioon täna vastu võeti, ja eriti selle üle, et see võeti vastu ühehäälselt.
<D>
(ES) Proua juhataja, ma räägin ainult proua Weberi raportist Euroopa Parlamendi ja nõukogu direktiivi ettepaneku kohta, millega muudetakse nõukogu direktiive 77/91/EMÜ, 78/855/EMÜ, 82/891/EMÜ ning direktiivi 2005/56/EÜ seoses aruandluse ja dokumenteerimise nõuetega ühinemise ja jagunemise puhul.
Meil on praegu käimas administratiivmenetluste lihtsustamise protsess.
Toetame komisjoni ettepanekuid, millega kehtestatakse teatavad muutused, kuid oleme teinud ka mõned muudatusettepanekud, mille esitasid peaaegu kõik poliitilised fraktsioonid ja mida ma loomulikult toetasin, kuna need teevad võimalikuks asju lihtsustada.
Räägime muidugi väga olulisest muutusest, milleks on dokumenteerimise kaotamine, veebilehtede ja nende viidete sisseseadmine, ekspertide nõude ning mitmesuguste muude nõuete kaotamine, mis tänini on olnud kohustuslikud ja võib viia üsna märkimisväärse kulude ja aja kokkuhoiuni, tagades samas endiselt andmete kättesaadavuse nii investeerijatele kui ka näiteks ettevõtete töötajatele ja muudele isikutele.
Ma usun, et ettepanekud, mis me tegime komisjonile, on üpris positiivsed, ning et meie esitatavad muudatusettepanekud on tehtud samas vaimus ja tagavad sõltumatuse eelkõige veebilehtede kasutamise korral, ning annavad viiteid teiste kasutatud veebilehtede kõikvõimalikule teabele, nii et nende leidmine ei ole keeruline ja pakub ka piisavalt lisateavet.
Ühesõnaga, proua juhataja, ma usun, et parlament suudab selle direktiivi ettepaneku vastu võtta suure häälteenamusega ning et tulemuseks saadud tekst on parem sellest, mille komisjon meile algselt esitas.
<D>
(DE) Härra juhataja; tänan teid, proua volinik, et rääkisite nii otsekoheselt.
Ma arvan, et peame nüüd oma tähelepanu koondama peamiselt tsiviilelanike saatusele ja siin kehtib tegelikult üksnes see, mida Euroopa Liidu Nõukogus 23. veebruaril öeldi - nimelt et Euroopa Liit nõuab kohest relvarahu.
Ma olen vastu sõna "ajutine” lisamisele, sest sellisel juhul kestab humanitaarkatastroof, nagu te seda nimetasite, edasi.
Samuti leian, et olukorras, kus inimesed on võitlusalale vangi jäänud, peame olema vastu igasugustele vägivallaaktidele, mis takistavad inimestel sellelt alalt lahkuda.
Antud juhul ei ole minu arvates oluline, kas vägivallaakte paneb toime LTTE või teevad seda valitsuse väed.
Me peame keskenduma inimestele.
Võib-olla tohiksin esitada veel ühe märkuse endisest koloniaalsest suurriigist pärit kolleegidele, kes valmistuvad meie fraktsioonist lahkuma.
Ma loodan, et mulle jäänud mulje, et sellise ühepoolselt üksnes LTTE vastu suunatud rünnaku taga on teatav riigisisene põhjus, on ekslik.
Samuti loodan, et nende tegevuse ajendiks ei ole teatud osa valijaskonnast.
<D>
komisjoni liige. - Austatud juhataja!
Kõigepealt tahan teid kõiki tänada väga olulise ja vastutusrikka arutelu eest ning otsuse eelnõude eest Euroopa 2020. aasta ja majandusjuhtimise kohta!
Tahan teid tänada ka komisjoni töö toetamise eest, eriti finantsturu reformi ja majandusjuhtimise tugevdamise valdkonnas.
Samuti tahan tänada Diego López Garridot ning tema meeskonda ja Hispaania eesistumist suurepärase koostöö ja harukordse tegevuse eest sellel väga raskel ajal, kui Euroopat on tabanud aegade kõige tõsisem finantskriis ja majanduslangus.
Teiega koos oli suurepärane töötada ning hindan seda väga!
Loomulikult tahan ma soovida Hispaaniale täna parimat võimalikku edu.
Sooviksin edu ka Šveitsile, kuid ainult siis, kui nad on Euroopa Liiduga ühinenud!
Homne Euroopa Ülemkogu leiab aset üsna kahepalgelises majandusolukorras.
Ühest küljest edeneb ja kogub jätkuvalt hoogu majanduse elavdamine, kuigi see on veel järkjärguline ja habras.
Teisest küljest on segadus riigilaenu turgudel heitnud tõsiselt varju Euroopa finantsstabiilsusele ja see võib halvimal juhul reaalmajanduse tärkava elavdamise rööpast välja viia.
Euroopa Liit on võtnud kooskõlastatud ja otsusekindlad meetmed finantskrahhi vältimiseks, kuid kindlasti ei ole me veel ohtlikest vetest välja jõudnud.
Peame oma majandused stabiliseerima ja reformima, et püüelda jätkusuutliku kasvu poole ning luua töökohti, mida Euroopa hädasti vajab.
Meie kaaskodanikud ootavad seda oma juhtidelt.
Euroopa Ülemkogu peab homme selles suhtes teed näitama ja julged otsused vastu võtma.
Selles kontekstis on eriti oluline tugevdada Euroopa majandusjuhtimist.
Peame uuendama ennetavat eelarvejärelevalvet kriiside vältimiseks tulevikus, tegelema makromajandusliku tasakaalustamatusega, et probleemide algpõhjuseni jõuda, ja looma kriisijuhtimise jaoks alalise mehhanismi.
Kokkuvõttes on viimane aeg end Euroopa Majandus- ja Rahaliidu suhtes vabalt tunda ning luua juba olemasoleva rahaliidu kõrvale ühtne majandusliit.
Euroopa Ülemkogu tegi väga olulise otsuse, kui ta palus koos komisjoniga presidendil Herman Van Rompuyl moodustada töökond, kes soovitaks majandusjuhtimise tugevdamiseks viise ja vahendeid.
Homme esitleb president Van Rompuy töökonna töö eduraportit ja uusi tegevussuundi.
Komisjoni 12. mai teatisega loodi töökonna tööle kindel alus.
Meie algatusi toetatakse laiaulatuslikult ja neile peavad peagi järgnema konkreetsed ettepanekud reformimiseks.
Peame nüüd kasutama hetke, et lõpetada majandus- ja rahaliidu ülesehitamine.
Arvestan selles osas teie toetusega meie ettepanekutele ja ühenduse meetodile, mida selles kontekstis säilitama ja jätkuvalt tugevdama peame.
Kasutagem praegust hetke ära, saavutagem tulemusi ja pangem uus süsteem toimima juba järgmise aasta alguseks!
Mis puudutab Toronto tippkohtumist, siis selle kõikehõlmav teema peaks olema ühtsuse taotlemine, meie ees olevate probleemide lahendamine, üleilmse majanduse kindlustunde tugevdamine ja majanduse elavdamise kindlustamine.
Osalesin kaks nädalat tagasi rahandusministrite ja keskpangajuhtide ettevalmistaval kohtumisel Koreas Busanis ning osalen koos president Barrosoga ka Toronto tippkohtumisel.
Torontos on kolm esmatähtsat teema.
Üsna lühidalt rääkides on esimene nendest eelarve konsolideerimine.
Rahandusministrite ja pangajuhtide kohtumisel Busanis toimus oluline toonimuutus.
Kohtumisel osalejad nõustusid, et arenenud riikides, eriti kõige haavatavamates, tuleb eelarve konsolideerimist kiirendada.
ELi poole pealt tegime selgeks, et arvestades tööstusmaailma võlatasemeid, mis on hetkel USAs ja Jaapanis kõrgemad kui Euroopas, on eelarveprobleem üleilmne, mitte ainult ELi probleem, ja seda tuleb ka nii käsitleda.
Meie G20 partnerid tunnustasid ning tõepoolest toetasid Euroopa kooskõlastatud ja diferentseeritud eelarvepõhist väljumisstrateegiat ning G20 ministrid leppisid seetõttu kokku diferentseerimise vajaduses nii, et see on suurel määral Euroopa Liidu lähenemisviisiga kooskõlas.
Teiseks peab G20 olema suunatud ka üleilmse nõudluse uuesti tasakaalustamisele.
See juhataks maailma majanduse kriisist väljumisel jätkusuutlikumale ja tulemuslikumale kasvuteele ja selleks on väga oluline, et võitleksime üleilmsete tasakaalustamatustega, eriti USA ja Hiina vahel.
Kolmas põhiteema on loomulikult finantsturu reform.
Arvestades selle tähtsust üleilmsele stabiilsusele ja ka G20 usaldusväärsust, tuleb Toronto tippkohtumisel selles suhtes tõelist edu saavutada.
Seetõttu peaks G20 Torontos tulema toime pangakapitali arendamiseks kokkulepitud eeskirjadega, võtma meetmeid koostööst kõrvalehoidvate riikide vastu ning reformima tuletisinstrumentide turge.
Eelkõige tuleb Torontost edastada selge sõnum pangamaksude kohta ning G20 peab näitama, et ta seda valdkonda kooskõlastab ja korraldab.
Koreas Busanis ei jõutud sellise finantsstabiilsust soodustava ja kriisilahendusraamistikku tugevdava finantsasutuste maksu suhtes konsensuseni, kokku lepiti aga ühiste põhimõtete väljaarendamises ja ülesannete jagamises.
On tõesti väga oluline, et avalik sektor ei pea kandma finantssektori vigade kulusid ning need põhimõtted peavad kajastama ka olukorra lahendamise ja asjakohase toetava käitumise kulusid.
Rahandusministrid leppisid kokku ka selles, et pangandus- ja finantssektori finantssüsteemi korrastamise edasine edu on üleilmse taastumise seisukohalt esmatähtis.
Need arutelud jätkuvad Torontos ning Euroopa Komisjoni seisukohast võin ma öelda, et pooldame panga stressitaluvuse testide üldist läbipaistvust, mis on esmatähtis Euroopa majanduse kindlustunde taastamisel ja tugevdamisel.
Kokkuvõtteks on nii Euroopa Ülemkogul kui ka G20-l nüüd ülim aeg töötada välja nutikas strateegia eelarvepõhise väljumise, kasvu suurendamise, tasakaalustamise ja reformide, finantsturu reformide ja majandusjuhtimise tugevdamise kohta.
Esmatähtis on, et Euroopa Ülemkogu ja G20 seisavad nüüd oma ülesande kõrgusel ning astuvad Euroopa ja kogu maailma majanduse jaoks kriitilisel hetkel konkreetseid samme.
<D>
fraktsiooni UEN nimel. - (PL) Fava raport põhines kaudsetel tõenditel ning kindlate otsuste asemel tekitas kahtlusi liikmesriikide suhtes.
Marty raport koostati veelgi väiksema vastutustundega.
Kõik selle tulemused põhinevad anonüümsetel allikatel ning neid pole seetõttu võimalik kontrollida.
Selline lähenemine ei võimalda täie kindlustundega tagada, et härra Marty tööd ei mõjutanud teenistused ja organisatsioonid, kes suhtuvad vastumeelselt üleatlandilisse koostöösse terrorismivastase võitluse huvides.
Olen väga tänulik, et härra Antunes tõi välja selle, et meie rahvusvahelises õiguses puuduvad piisavad sätted terrorismiga seotud probleemide lahendamiseks.
Kumbki kõnealustest raportitest ei ole selles suhtes midagi uut lisanud.
Poola esitatud ametlik uurimine ja selgitused on kooskõlas salateenistustele tsiviilkontrolli rakendamise põhimõtetega.
Peale selle on meie põhimõtted kooskõlas vastavate Euroopa standarditega.
Seetõttu ei näe ma mingit mõtet selle arutelu kordamises.
<D>
Austatud liikmed, volinik Ferrero-Waldner, daamid ja härrad, Euroopa Parlamendil on eriline au tervitada täna Strasbourgis tema majesteet Abdullah II, Jordaania Hašimiidi Kuningriigi kuningat.
Me soovime Teie majesteedile südamlikult tere tulemast Euroopa Parlamenti.
(Aplaus)
Ma tervitan samuti ka kuningas Abdullahi saatvat kõrgetasemelist delegatsiooni, eriti Jordaania parlamendi mõlema koja spiikrit.
(Aplaus)
Tänane Jordaania kuninga visiit on arvult kolmas 2002. aastast alates, kui tema majesteet pöördus Euroopa Parlamendi poole kõnega.
Novembris 2004 külastas kuningas esimeeste konverentsi Brüsselis.
Tema visiit ja kõne Euroopa Parlamendis täna, on nii märk tugevast partnerlusest Jordaania Hašimiidi Kuningriigi ja Euroopa Parlamendi vahel kui ka julgustav märguanne meie ühisest tulevikust Vahemere regioonis.
Teie majesteet, ma valmistusin palju pikemaks kõneks, kuid kuna me pidime paluma Teil veidi oodata, teen ma lühidalt ja ütlen lihtsalt, et Teie kohalviibimine siin meie juures on imetore ja mul on äärmiselt meeldiv paluda Teid esineda meile kõnega.
(Aplaus)
<D>
kirjalikult. - Malta saared asuvad ELi lõunapiiril.
Asudes Vahemere keskosas, saabub sinna ebaproportsionaalne hulk ebaseaduslikke sisserändajaid.
Enamus esitab taotluse varjupaiga saamiseks.
Frontex - mida valitsuse esindajad tervitasid kui lahendust ebaseaduslike sisserändajate arvu piiramiseks - on osutunud täielikuks läbikukkumiseks.
Oleme palunud koormuse jagamist vähese või ilma igasuguse vastuseta.
Nüüd, mil see seadusandlik kogu on jõudnud oma ametiaja viimasesse aastasse, teeme ettepaneku koormuse jagamise mehhanismide vastuvõtmiseks.
Lõpuks ometi tunnustame vajadust "leevendada teatavatele liikmesriikidele, eelkõige ELi välispiiril asuvatele liikmesriikidele, langeda võivat ülemäärast koormust, kuid mis Dublini süsteemi ei sobitu”.
Asjaolu, et oleme tunnustanud vajadust kaaluda muude kui finantsmehhanismide kehtestamist, et parandada kõnealuse süsteemi kohaldamise kahjulikke tagajärgi väiksemate liikmesriikide jaoks Euroopa Liidu välispiiridel, on ülimalt teretulnud, kuivõrd see viitab kõiges peale nime Maltale.
Seoses selle küsimusega ei ole EL toiminud solidaarsuse vaimus.
On aeg lõpetada retoorika ning asuda tegutsema.
EL peab mõistma, et selle väiksemad riigid ei saa võtta vastu tohutu suurt pelgu- ja varjupaika otsivate sisserändajate hulka.
<D>
Härra juhataja, ma sooviksin tänada härra Tabajdit tema suurepärase töö eest.
On kahetsusväärne, et me ei saa lõpetada oma arutelu resolutsiooniga.
Olen kindlalt veendunud, et vähemuste õigused peavad saama acquis communautaire'i osaks.
Kahjuks on komisjon selles valdkonnas mis tahes meetmete väljapakkumise suhtes väga põiklev.
Peaksime meeles pidama, et vähemuste õigused on inimõiguste lahutamatu osa ja seepärast peavad meie standardid olema võimalikult kõrged.
Ärgem unustagem, et vähemuste austamine ja kaitse on üks Kopenhaageni kriteeriume.
Komisjon ei kohalda neid kriteeriume asjakohaselt isegi laienemisprotsessis.
Me oleme valmis tegema järeleandmisi lootuses, et olukord hiljem paraneb, kuid pärast ühinemist puuduvad ikkagi hoovad selle küsimusega tegelemiseks, nagu volinik Barrot eelmisel kuul märkis.
Me oleme välja töötanud ühise Euroopa Liidu standardi vähemuste õiguste valdkonnas ning see peab olema absoluutselt kohustuslik.
<D>
(DE) Proua juhataja, mu daamid ja härrad, on kolm peamist kriisi, mis meilt tegutsemist nõuavad.
Esimene kriis on - nagu juba mainitud - finantskriis, mis üha enam reaalmajandust kahjustab.
Teiseks ei tohi me unustada kriisi, mis kätkeb meie liitu toestavaid aluslepinguid, mida Lissaboni lepingu saatus kajastas.
Kolmas kriis on seotud avalikkuse ELi aktsepteerimisega, mis on minu arvates oluline tahk, mida enne valimisi mainida.
Härra president, olete esitanud tööprogrammi käesoleva parlamendi ja oma komisjoni ülejäänud ametiajaks ning sooviksin öelda, et Euroopa Rahvapartei (Kristlike Demokraatide) ja Euroopa Demokraatide fraktsioon järgivad hea meelega antud programmi peamisi põhimõtteid.
Toetame teid.
Siiski asetame osadel tahkudel rõhu teisiti.
Rõhk asetatakse kooskõlas ootustega.
Antud ootuste sihtmärgiks on teie ametiaja viimased paar kuud või enamgi.
PPE-DE fraktsiooni sooviks oleks näha, et komisjon meetmetes seda fraktsiooni kajastaks.
Oleme teadlikud, et teised fraktsioonid esitavad sama soovi ning seda õigusega.
Loodame reageeringu osas teie poliitilistele oskustele.
Olete õigesti teinud tööhõivest ja kasvust oma suurima prioriteedi.
Reageering on üha seotum küsimusega, kuidas peaksime finantskriisile reageerima.
Toetame finantsturgude määruse ja läbipaistvusega seoses vajalikke meetmeid.
Vajame finantsturgude võimalikult kiireks ümberkorraldamiseks äärmiselt konkreetseid ettepanekuid.
Üleilmse finantstippkohtumise tegevuskava rakendamine on kahtlemata eelkõige liikmesriikide mure.
Siiski, arvestades üleilmselt vastastikku ühendatud turge, on kohustuslik - kasvõi mitmesuguste erinevate standardite kohaldamise ennetamiseks - tihe koostöö.
See kujutab endast komisjoni töö laia ja olulist tegevusvaldkonda.
Määrus - ja me ei tohi seda unustada - pole eesmärk omaette, vaid iseäranis kriisi ajal kujutab see endast vahendit, mida kasutatakse teatud eesmärkide saavutamiseks.
Peame endale antud tõsiasja meenutama.
Mainisite kliimamuutust ning energiapaketti, mille vastuvõtmine on võetud detsembriks kavasse.
Olen kindel, et antud eesmärgi osas on parlamendis lai konsensus.
PPE-DE fraktsioon - ning soovin seda täiesti selgelt teatavaks teha - tahab samuti, et antud probleem lahendataks enne käesoleva volituste aja lõppu.
Tegemist on strateegilise eesmärgiga.
Siiski nõuate parlamendilt palju.
Hetkeolukorrast lähtuvalt võime eeldada, et kohe pärast detsembri tippkohtumist esitatakse meile ühes keeles sadu lehekülgi sisaldav pakett ning meilt oodatakse selle suhtes vastust "jah” või "ei”.
Kuigi austame eesmärki, mida samuti jagame, on tegemist parlamendi ja selle liikmete õiguste olulise kuritarvitamisega ning võib-olla on meil võimalik leida midagi, mis on antud jämedakoelisest variandist leidlikum.
<D>
kirjalikult. - (LT) Ma andsin oma poolthääle Euroopa Parlamendi resolutsioonile 2006. aastal jõustunud teenuste direktiivi rakendamise kohta.
Direktiivi eesmärk on avada turg Euroopa Liidu teenusepakkujatele, kaotada protektsionistlikud piirangud teenuste osutamisel liikmesriikides ning täita ühisturu aluseks oleva vaba liikumise põhimõte.
Teisisõnu: Euroopa teenusepakkujad peavad saama tegutseda ilma bürokraatlike takistusteta kogu ELis.
Direktiiv hõlmab mitmesuguseid teenuseid, mis kokku moodustavad 40% ELi sisemajanduse koguproduktist (SKP).
Eeldatakse, et direktiivi rakendamine võib tuua kuni 140 miljardit eurot kasumit ja suurendada ELi SKPd 1,5%.
Et see direktiiv annaks loodetud kasu, tuleb seda nõuetekohaselt rakendada.
Paraku on selgunud, et mitte kõik ELi liikmesriigid pole suutnud seda 2009. aasta lõpuks täies ulatuses oma sisemaisesse õigusesse üle võtta.
Ma olen nõus, et ühtsete kontaktpunktide sisseseadmine on direktiivi tõhusa rakendamise üks oluline osa.
Ühtsete kontaktpunktide eesmärk on pakkuda vajalikku teavet ning luua võimalus teostada kõiki haldustoiminguid elektrooniliselt ja ka muudes keeltes peale riigikeele.
Euroopa Komisjoni andmetel on ühtne kontaktpunkt loodud ELi 22 liikmesriigis, kuid ainult 17-l neist on olemas e-valitsuse portaal ja need portaalid on liikmesriikides väga erinevad.
Tuleb rõhutada, et korralikult toimivate ühtsete kontaktpunktideta ei saa tarbijad kogu teavet ja see takistab direktiivis sätestatud eesmärkide saavutamist.
<D>
Antud resolutsiooni otstarve on vähendada ELi toe tähendust Serbia Kosovo provintsi ebaseaduslikule ühepoolsele iseseisvusdeklaratsioonile.
Parlamendi eesmärk on vastuvõetamatult "seaduslikuks tunnistada" protektoraadi loomine, mis loodi ja jõustati agressiooni ja sõjalise okupatsiooni teel USA, NATO ja ELi poolt, tagades nende poliitilise, majandusliku ja sõjalise ülevõimu selles äärmiselt olulises Euroopa regioonis.
"Pseudoriigi" olemasolu "järelvalvega suveräänsuse" alusel, mida kaitseb EL/NATO, konkreetselt oma EULEXi ja "asevalitsejate", "rahvusvahelise tsiviilesindaja" ja "EL eriesindaja" läbi, kellel on kohtu-, politsei- ja tollivolitused ning lisaks ka "täidesaatvad funktsioonid" ja seirefunktsioonid, kujutab endast vastuvõetamatuid neokolonialismi akte.
Kõnealuse reolutsiooniga saime teada, et "seni olulisim (ELi) Euroopa julgeoleku- ja kaitsepoliitika missioon" on karjuv Ühinenud Rahvaste Organisatsiooni põhikirja rikkumine ning ohtlik pretsedent rahvusvahelise õiguse mõttes, millel on ennustamatud tagajärjed piiride stabiilsusele, iseäranis Euroopa mandril.
Osad neist, kes on häälekalt nõudnud rahvusvahelise õiguse austamist ning Gruusia territoriaalse terviklikkuse, suveräänsuse ja iseseisvuse austamist, on lõpuks samad, kes propageerisid ja toetasid Jugoslaavia- vastast agressiooni.
Kõnealune resolutsioon kujutab endast pelgalt parlamendi enamuse silmakirjalikkuse ja küünilisuse järjekordset teostust.
<D>
Sotsiaalmajandus lähtub Euroopa sotsiaalmudeli aluspõhimõtetest.
Selle põhiatribuudid ning väärtused kätkevad inimeste ja sotsiaalsete eesmärkide seadmist kapitalist kõrgemale, ühendades liikmete huvid üldiste huvidega ning rakendades demokraatlikku juhtimissüsteemi, mida liikmed jõustavad.
Üleüldiselt moodustab see 10% Euroopa ettevõtetest ning 6% tööturust.
Sotsiaalmajandus, mida nimetatakse samuti solidaarsusmajanduseks ja kolmandaks sektoriks, on võtmevahendiks Lissaboni eesmärkide saavutamisel.
Sel on märkimisväärselt suur potentsiaal töökohtade loomiseks ning on tulemuslikult rakendatav majanduskasvu eesmärgi saavutamiseks.
Kolmas sektor etendab Euroopa majanduses juhtivat rolli, ühendades kasumlikkuse solidaarsusega.
Pidades silmas finantskriisi, mida oleme viimasel ajal ärevusega jälginud ning asjatult ületada üritanud, on eluliselt tähtis, et tagaksime finantsstabiilsuse.
Eurooplased pelgavad töökohtade kaotamist ning ootavad väärikat kohtlemist.
Euroopa Liit ning liikmesriigid peavad reageerima tegelikele vajadustele, looma võimalusi ning rajama uusi lootusi - kõikide eurooplaste hüvanguks.
Solidaarsusmajanduse edendamine on olukorra parandamiseks üks moodus.
Toetan raportööri ettepanekut.
Euroopa Komisjon peaks edendama mitte ainult sotsiaalmajandust, vaid samuti rakendama tegelikke meetmeid õigusraamistiku loomiseks, mille piires sellised majandusüksused nagu ühistud, vastastikused ühingud, ühendused ja sihtasutused toimida saaksid, ja lisaks ka koostama kava, mis pakuks rahalist toetust, nõu ja koolitust olemasolevatele ja veel asutamata ettevõtetele.
<D>
komisjoni liige. - Me oleme tegelikult püüdnud algatada arutelu selle üle, mida me tavaliselt nimetame kaubandust mitte puudutavateks küsimusteks, kuid selle arutelu uuesti käivitamine on mõnede teiste ettevõtjatega väga keeruline olnud.
Mina olen täiesti veendunud, et küsimus tekib seoses toodetega, mille puhul me nõuame töötajate elatise ja tervise eest teatud tasemel hoolitsemist - muidugi, mina isiklikult arvan, et need on pühendunud ettevõtjad, kes nendest riikidest kaupu impordivad.
Võib rääkida India käterätikutest, mis on värvitud teatud piirkonnas kasutatavate värvidega.
Nii et ma arvan, et kui me liigume samas suunas - meie kõik - siis ma loodan, et me võime leida rahuldava lahenduse.
Teine osa
Teema: Doha vooru põllumajandusläbirääkimised
Milline on komisjoni hinnang Doha arenguvooru põllumajandusläbirääkimistele ja ELi läbirääkimispartnerite pakkumistele?
Kas vastab tõele, et ELi nimel kavatsetakse teha suurem pakkumine - võrreldes 2005. aasta oktoobri pakkumisega põllumajandussektori, eriti turulepääsu kohta?
Igal juhul, kas komisjon on viinud läbi uuringu mõju kohta Euroopa põllumajandussektorile?
Kui WTO läbirääkimised luhtuvad, siis millised on komisjoni prioriteedid kahepoolsel, piirkondlikul ja piirkondadevahelisel tasandil põllmajandussaaduste kaubanduse valdkonnas?
<D>
fraktsiooni PPE-DE nimel. - (FR) Hr president, daamid ja härrad, viitan kodukorra artiklitele 19 ja 166.
Enne kui parlament hääletab teatavate fraktsioonide poolt esitatud liikumisvabadust käsitleva resolutsiooni ühisettepaneku üle, tahaksin oma fraktsiooni nimel väga kindlalt taunida selle punktis 13 sisalduvat isiklikku rünnakut komisjoni asepresidendi Franco Frattini vastu.
Tahan avalikult hukka mõista Itaalia sotsialistide poliitiliselt ebaväärika võtte, mille algatasid meie teatavad kolleegid, kuid mis ei vääri meie ees seisvaid väljakutseid.
Veelgi tõsisemalt, härra Frattini märkuste, mille meie institutsioon peab tagasi lükkama, ebaõige moonutamine tähendab, et me ei saa võtta vastu tasakaalustatud otsust.
Kui meie fraktsioon peaks selle võtte tõttu hääletama resolutsiooni vastu, ei kahandaks see mingil määral meie toetust kõikidele rumeenlastele ja teistele ELi kodanikele, kes järgivad seadust ja austavad oma asukohariiki.
Euroopa aluseks on õigusriik; see on miski, mida me taaskinnitame oma Itaalia ja Rumeenia kolleegide ühisel algatusel resolutsioonis, millele meie fraktsioon on alla kirjutanud.
Liikumisvabaduse küsimus ei ole pelgalt siseriiklik küsimus, vaid üleeuroopaline küsimus.
See ei ole poliitilise arveteõienduse juhtum, daamid ja härrad, vaid väärtuste küsimus.
(Aplaus)
<D>
komisjoni liige. - Mille poolest erineb praegune sellest, mida lubati ja mida seati eesmärgiks Lissabonis?
Leian, et kõige tähtsam on see, et uuendused ja teadus on praegu Euroopa poliitika keskmes.
Asjale pühendutakse, ning seda mitte ainult komisjonis, liikmesriikides ja parlamendis, vaid ka Euroopa Ülemkogus.
Paigas on väga tugev järelevalve, mida on kavas väga hoolikalt ellu viia.
Meil on innovaatilise liidu teemal 34 kohustust - mille eest vastutavad minu eri kolleegid -, mille puhul jälgime regulaarselt, millised on edusammud, muutused, areng ja mida on saavutatud ning miks on jäänud midagi saavutamata.
Loodame korraldada igal aastal innovatsioonikogu, kuhu kutsume kokku sidusrühmad, et istuda koos maha ja vaadata, mida eelmisel aastal saavutasime.
Nii et meil on praegu väga range järelevalve, mille puudumine oli minu arvates põhjus, miks me Lissaboni strateegia puhul ebaõnnestusime või ei saavutanud seda, mida lootsime saavutada.
Samuti on meil iga-aastane majanduskasvu analüüs ning alates nüüdsest ka riiklikud reformikavad, milles liikmesriigid panevad väga selgelt paika, millised on nende eesmärgid ja kuidas nad loodavad need eesmärgid saavutada.
Usun, et see on samm edasi, mida vajasime.
Rääkides ülikoolide nüüdisajastamisest, leian, et see on tähtis küsimus, millega peavad minu hinnangul tegelema kõik ELi liikmesriigid.
Ei ole piisav, kui meil on paljudes liikmesriikides üks või kaks ülikooli, mis on tipu lähedal.
Peame nüüdisajastama oma ülikoolide süsteemi ELis kõigil tasanditel ja vältima sedasorti dubleerimist, mida siin mainiti, kus seni võis iga ülikool tunda, et nemad suudavad omada absoluutselt iga valdkonna tippkeskust.
See ei ole võimalik ega kulutõhus ning sellega kaasneb märkimisväärne killustumine ja dubleerimine, mis on just nimelt see, mida püüame vältida.
Ärgem aga unustagem, et komisjonil puudub selles valdkonnas pädevus!
Seega ainus asi, mida me saame teha, ja mida volinik Vassiliou' ka hoolega teeb, on selgitada liikmesriikidele, et me ei saa mineviku poliitikaga jätkata.
Peame muutuma; peame otsustama, millised on valdkonnad, milles meil - või konkreetsel ülikoolil - on mõtet omada tippkeskust, ja peame paika panema tõelise ülikoolide nüüdisajastamine kava üle kogu liidu.
Teema: Vähene kontrollimine ja suur hulk vigu teadusuuringute seitsmenda raamprogrammi projektide puhul
Komisjoni vastus küsimusele tõstatab tõsiseid küsimusi seitsmenda raamprogrammi kontrollide tulemuslikkuse kohta.
31. augustiks 2010 olid pädevad talitused viinud 193 osavõtja suhtes läbi kõigest 118 kontrollimist, mis moodustab 0,42% kõigist seitsmendas raamprogrammis osalejatest, samas kui kuuendas raamprogrammis oli see määr 5,7%.
See arv on murettekitav, kui arvestada, et enam kui 4% projektide eelarvest on kulutatud ebakorrektselt.
Selle suundumuse jätkudes on võimalik, et kogu seitsmendas raamprogrammis on vaja teha finantskorrektsioone enam kui kahe miljardi euro ulatuses.
Kas komisjon võiks vastata järgmistele küsimustele.
Millised on viimased andmed seitsmenda raamprogrammi projektide suhtes tehtud kontrollide arvu ja tulemuste kohta?
Millest tuleneb vigade suur arv?
Kas komisjoni arvates on tulemused rahuldavad ja meetmed, mis on võetud seitsmenda raamprogrammi halduseeskirjade lihtsustamiseks, piisavad?
Milliseid koheseid meetmeid kavatsetakse probleemi lahendamiseks võtta?
<D>
(IT) Härra juhataja, daamid ja härrad, oleme kuulnud nõukogu ja komisjoni võetud kohustusi, aga sooviksin teile meelde tuletada, et selles sektoris langes müük 2008. aastal kokku 8%.
Praegu on tuhanded töötajad kaotanud oma töökoha ja loodavad töötushüvitisele.
Härra Sacconi esitas meile ennem andmed.
See ei puuduta üksnes suuri autofirmasid, vaid ka autotööstusega seotud ettevõtteid.
Ma pean silmas Toscanat, kust ma pärit olen.
Nagu olen viimasel ajal pidanud mainima, on Euroopa autoosade tarnijate assotsiatsiooni hinnangul oht, et iga kümnes ettevõte võib lähikuudel pankrotti minna.
Seetõttu usun, et on vaja kiiret, kindlat ja realistlikku sekkumist, ning tean, et härra Verheugen on tähelepanelik ja toetav.
Me ei saa aega kaotada, lugupeetud volinik.
Euroopa riikide vaheline kooskõlastamine on hädavajalik, muidu võime sattuda eri meetmete virvarri, mis ei kanna vilja ei ELi majanduse jaoks ega ka töötajate toetamisel.
Meil peavad olema motiivid, mis on Euroopa tasandil kooskõlastatud, sellised, nagu mainis härra Sacconi, mis võimaldavad investeeringuid puhastesse autodesse ja toetust teadustegevuseks ja uuteks tehnoloogiateks.
Peame tegutsema kohe, et vaadata üle kriteeriumid, mille alusel saab Globaliseerumisega Kohanemise Euroopa Fondi kasutada Euroopa töötajate toetamiseks, ning ma usun, et on vaja täiendavat rahastamist, mis tuleb ...
(Juhataja katkestas kõneleja.)
<D>
- (NL) Riiklikud investeerimisfondid on finantsturul aktiivselt osalenud juba üle 50 aasta.
Riiklike investeerimisfondide käsutuses olevad summad on viimaste aastate jooksul tunduvalt suurenenud, näiteks võib tuua Hiina, Venemaa ja Araabia riigid.
Riiklike investeerimisfondide siht on riigireservide ülejäägi investeerimine kasu teenimise eesmärgil.
Neil riikidel on minu arvates igati õigus püüda oma reserve välisvaluutasse investeerida, seega suhtun positiivselt ka nende fondide panusesse.
Fondid aitavad tõsta finantsturu likviidsust ning luua majanduskasvu ja töökohti.
Samuti aitavad need kaasa pikemaajalisele investeerimisele.
Nende abil saavutavad stabiilsuse äriühingud, millesse fondid investeerivad.
Seepärast peaksime neile ka edaspidi jätma investeerimiseks piisavalt mänguruumi.
Samal ajal võivad fondidega ka teatud ohud kaasneda.
Peame jälgima nende tehtud investeeringute iseloomu ja fondide tegevuse vastavust läbipaistvuse põhimõttele.
Praegu puudub veel selgus riiklike investeerimisfondide poliitilise seotuse kohta.
Sellise läbipaistvuse puudumise kahjuks räägib asjaolu, et tulemuseks on meiepoolne kasvav murelikkus taoliste riiklike investeerimisfondide suhtes.
Komisjoni sellealane tegevus on teretulnud.
Vastasel juhul tegeleksid riigid investeerimisfondidega vaid riiklikul tasandil.
Olen üleliia riiklikke huve silmas pidava poliitika vastu.
Euroopa tasandil tegutsemine on kohane vastus ja meil peaks olema ühine vastus.
Euroopa tasandil koordineeritud seisukoht on oluline.
Seepärast on mul hea meel, et nõukogu ja komisjon teevad tihedat koostööd Rahvusvahelise Valuutafondi ja OECDga.
Ootan väga suuniseid, mida Rahvusvaheline Valuutafond, Maailmapank ja OECD välja töötavad, ning loodan, et suunistes käsitletakse ettevõtete läbipaistvust, head valitsemistava ja vastastikkust.
Vastastikkusest rääkides pean ma silmas, et peaksime piirduma vaid riiklike investeerimisfondidega.
Me soovime alati erainvestoreid, kuid riiklikelt investeerimisfondidelt saame me nõuda vastastikkust.
<D>
kirjalikult. - (FI) Eurooplaste ohutuse parandamiseks on vaja suuremat koostööd tolli, politsei ja julgeolekuasutuste vahel.
Prümi konventsiooni eesmärgiks on ELi riikide vahelise koostöö süvendamine terrorismi, piiriülese kuritegevuse ja ebaseadusliku sisserändega võitlemisel.
Prümi konventsioon suurendab Euroopa turvalisust.
Prioriteediks on sujuv ja pidev teabevahetus julgeolekuasutuste, eriti piirivalveasutuste vahel.
ELi riikide vaheliseks teabevahetuseks peavad olema kaalukad põhjused.
Ilmselgelt on seaduse rikkumine hea põhjus, sest see on piisav tõend ettekavatsetud rikkumisest.
Teabevahetuse käigus tuleb arvestada seaduskuulekate Euroopa inimeste kaitset, nii et eraelu puutumatuse rikkumiste tulemusena ei leiaks aset inimõiguste rikkumine.
Julgeolekualase koostöö eesmärk on tagada Euroopa ohutus ja kaitsta seaduskuulekaid kodanikke.
Julgeolekualane koostöö peab kaitsma eurooplasi kurjategijate eest, selleks, et muuta meie igapäevaelu nii ohutuks kui võimalik ja võimaldada meie lastel elada ilma hirmuta.
<D>
Härra juhataja, nagu härra Vondra just juhtis tähelepanu, on meil praegu tõepoolest õiguslik raamistik, mis on hakanud kinnistuma.
See on teinud oma olemasolu tuntavaks kõigepealt tagasisaatmisdirektiiviga, mis on esimene horisontaalne dokument tagasisaatmisstandardite ühtlustamiseks liikmesriikides.
See toob ühenduse õigusse Euroopa inimõiguste konventsiooni kohaldatavad sätted ja selle rakendamine võimaldab ühenduse kontrollimehhanismide kasutamist ühenduse õigustikule vastavuse kontrollimiseks.
Kuid ma tean väga hästi, et mõned teist peavad seda direktiivi ebapiisavaks.
Minu jaoks kujutab see siiski ühenduse kontrollivahendit, mida saab kasutada ühenduse õigustikule vastavuse kontrollimiseks.
Loomulikult, selle rakendamise üle järelevalve teostamisega, ja lubagem mul teile meelde tuletada, et tähtaeg selle ülevõtmiseks on 24. detsember 2010, tagab komisjon peamiste põhimõtete range järgimise sisserändajate õiguste suhtes ja see hindab eelkõige kinnipidamise sätete mõju.
Ma olen ise öelnud, et ma teostan tihedat järelevalvet ülevõtmise üle tagamaks, et mitte ükski liikmesriik ei kasutaks seda ettekäändena nende poolt hetkel järgitavate kinnipidamisperioodide pikendamiseks.
Teistelt liikmesriikidelt, kellel on piiramatu kinnipidamise aeg, eeldatakse direktiivis sätestatud tähtaegade järgimist.
Teine tekst, millele me rajame oma meetmed, on volinike 3. detsembril 2008 vastu võetud tekst varjupaigataotlejate majutustingimuste kohta.
Ma loodan, härra Deprez, et kodanike õiguste, justiits- ja siseasjade komisjon vaatab selle teksti üle lähitulevikus, et me saaksime minna edasi selle uue varjupaigapoliitikaga.
Ma juhiksin tähelepanu, et see tekst sisaldab selgeid eeskirju kinnipidamise kohta täielikus vastavuses põhiõigustega ja piirab kinnipidamist erandjuhtudel.
Me räägime siin loomulikult varjupaigataotlejatest.
Teiseks, see arvestab rohkem kaitsetumate varjupaigataotlejate vajadustega ja teeb neile lihtsamaks tööturule juurdepääsu saamise.
Meil on nüüd seega õiguslik raamistik ja see tuleb loomulikult kasutusele võtta.
Nüüd pöördun ma küsimuste juurde, mida parlament soovis tõstatada käesolevas arutelus.
Komisjon on teadlik raskest olukorrast, millega Itaalia ametiasutused tegelevad, kus illegaalsete sisserändajate ja varjupaigataotlejate massid saabuvad riigi lõunarannikule, eelkõige Lampedusale.
Tänaseks on Itaalia suutnud anda juurdepääsu oma territooriumile, päästes paljude sisserändajate elud, samal ajal võttes kasutusele protseduuri, mida saab kasutada varjupaigataotluste läbivaatamiseks asjakohastes tingimustes.
Ka märgib komisjon, et Itaalia on tunnistanud rahvusvahelise kaitse vajadust kõikidest üksikjuhtumitest poolte korral, seega näidates, et nendes rännetes on varjupaigataotlejaid koos ebaseaduslike sisserändajatega.
Komisjon on mitu aastat otsinud rahalisi vahendeid mõne liikmesriigi, sealhulgas Itaalia toetamiseks.
Seda teevad presiidiumi projekt ja Euroopa Pagulaste Fondi erakorralised meetmed.
Lisaks kiitis komisjon mõned nädalad tagasi heaks erakorralise abi summas 7 miljonit eurot.
Kui Itaalia peab vajalikuks, on komisjon valmis läbi vaatama uue erakorralise abi taotluse 2009. aasta eelarvest, et parandada vastuvõtmisstruktuure Lampedusal, Sitsiilias ja maismaal, suurendades sellega Itaalia ametiasutuste suutlikkust vaadata läbi konkreetseid sisserändajate olukordi asjaomastes tingimustes.
Ma lähen varsti Lampedusale, samuti Maltasse, et uurida olukorda kohapeal.
Ma olen samuti teadlik, et üks peamisi lahendusviise on kindla raamistiku kehtestamine koostööks Liibüaga, mis on peamine transiitriik rändeteedel Ida-Aafrikast.
Ma loodan proua Ferrero-Waldneri jõupingutustele saavutada kiire tulemus toimuvates läbirääkimistes.
See on tõepoolest üks peamine lahendusviis ja kui seda läbirääkimist ei viida lõpule, on väga raske astuda vastu kõikidele meie ees seisvatele probleemidele.
Nüüd räägin ma Mayotte'ist.
Kuigi tagasisaatmisdirektiiv sisaldab erieeskirju kinnipidamise tingimuste kohta, rõhuasetusega alaealistel ja perekondadel, ei kehti need ühenduse eeskirjad hetkel Mayotte'i territooriumil.
Euroopa Liit tunnistab Mayotte'i territooriumit Prantsusmaa osana, kuid sellel on ülemeremaa või -territooriumi, mitte äärepoolseima piirkonna staatus.
Seetõttu ei kohaldu eraõigus, kuigi on tõsi, et Prantsusmaa peab võtma arvesse Euroopa Nõukogu märkusi ka taotlusi, ja ma usun, et Prantsuse ametiasutused otsivad hetkel muid vastuvõtutingimusi Mayotte'il.
Seda silmas pidades on õige, et Euroopa õigus ei ole tegelikult kohaldatav, sest liidu õigus ei ole otseselt kohaldatav territooriumil, mis on äärepoolseim piirkond.
Need on märkused, mis ma soovisin teile esitada.
Lubagem mul veel kord parlamendile öelda, et ebaseaduslike sisserändajate, eelkõige varjupaigataotlejate vastuvõtmise tingimused saavad minu täieliku tähelepanu ja nad on tõepoolest minu jaoks esmatähtsad.
Just sel põhjusel teen ma neid visiite, et näha, kuidas asjad kohapeal toimivad.
Ma soovin igal juhul tänada parlamenti selle arutelu avamise eest.
<D>
(ES) Tere, härra Rodríguez Zapatero.
Paar aastat tagasi te kinnitasite meile, et tootmise osas ühe elaniku kohta edestab Hispaania Itaaliat ja möödub peagi Prantsusmaast.
Praegu aga ilmneb rahvusvaheliste reitinguagentuuride andmetest, et Hispaania juhib Euroopa Liidu vaesusindeksit oma 20%-lise töötuse määra ja 78 miljardi euro suuruse eelarvepuudujäägiga.
Mis on juhtunud, härra Rodríguez Zapatero?
Kas teie majanduse alased ettekirjutused Euroopale saavad olema samasugused nagu Hispaanias?
Lisaks ei ole seda puudujääki kasutatud suurte transpordiinfrastruktuuri objektide rajamiseks.
Millal saavad Euroopa kodanikud kasutada raudteekaubaveo telge, mis ühendab mandri põhjaosa piki Vahemere rannikut kulgeva lõunaosaga?
Seda puudujääki pole kasutatud ka tootmissüsteemi muutmiseks.
Kuidas saame meie, eurooplased, uskuda, et te tahate ellu viia Euroopa digitaalse tegevuskava, kui olete poole võrra vähendanud teadusuuringute eelarvet?
Lõpetuseks: erinevalt teistest Euroopa Liidu liikmesriikidest, kes on siin esindatud, keeldub Hispaania endiselt Kosovot tunnustamast.
Kui kaua te kavatsete ära kasutada rahvusvahelise kogukonna kannatlikkust, keeldudes tunnistamast enesemääramise referendumit kui rahva tahte demokraatlikku väljendust?
<D>
Euroopa Liit ja iga uus liikmesriik, nagu Leedu, vastutab meie idanaabrite huvide kaitsmise eest.
ELi ja Moldova koostöö tugevnemine ja Moldova kaasamine ühenduse programmidesse aitab seda riiki ELi standarditele ja normidele üha lähemale viia.
Partnerlus- ja koostööleping võimaldab ELi ja Moldova uute tihedate sidemete loomist sellistes valdkondades nagu kultuur, haridus ja tehnoloogia.
On väga oluline, et EL näitaks Euroopa Liitu kuulumise hüvesid ka Moldova noortele.
Eelmisel aastal moodustas teistes Euroopa riikides (kohati ebaseaduslikult) töötavate Moldova väljarändajate sissetulek Moldova SKPst lausa 19%.
Vaesus, korruptsioon ja inimkaubandus on probleemid, mille peame üheskoos lahendama.
ELiga liitumiseks valmistuval Moldoval seisab ees mitmeid tähtsaid struktuurireforme.
EL peab Moldova tehtavaid pingutusi järjekindlalt toetama.
Eriti tuleb tugevdada demokraatiat ja õigusriigi põhimõtet.
Transnistria konflikt kujutab endast küll Euroopa probleemi, ent samas annab see ELile võimaluse Moldova, Venemaa ja Ukrainaga tihedamat koostööd teha.
Seda võimalust ei tohi kahe silma vahele jätta.
Loodan, et 28. novembril toimuvad Moldova parlamendivalimised võimaldavad Moldoval arengut jätkata!
<D>
(DE) Austatud juhataja, lugupeetud volinik!
Kõne all olevasse kohutavasse õnnetusse oli segatud kaks Belgia raudteede riigiettevõtte SNCB vedurit, mis sõitsid riigi raudteevõrgus.
Belgias puudub raudtee reisijateveo turul konkurents.
Seega ei ole asjal mingit seost konkurentsi või võrgu avamisega, vaid ainult mitterahuldavate ohutusstandarditega.
Mathieu Grosch mainis juba, et tehnoloogia, millega saab rongi automaatselt pidurdada, kui see punasest signaaltulest mööda sõidab, on juba 20 aastat kasutuses.
Küsimus seisneb selles, miks see paigaldatud ei olnud?
Samuti ei ole juhtum üldsegi seotud Euroopa raudteeliikluse juhtimissüsteemiga (ERTMS).
Ma olin isiklikult ERTMSi käsitleva raporti koostaja.
Süsteem annab hea väljavaate tulevikuks, kuid see ei vabasta liikmesriike veel vastutusest võtta kasutusele ohutusmeetmeid, mis on juba olemas riiklikul tasandil.
See on iga riigi oma vastutus.
Seetõttu peame küsima, miks ei investeerinud Belgia sellesse ohutussüsteemi viimase 20 aasta jooksul?
Kui nad oleksid ehitanud vaid üheainsama kahe või kolme kilomeetri jagu lühema autotee, siis oleks neil olnud juba olemas kaks või kolm korda nii palju raha, kui nende ohutussüsteemide paigaldamiseks kulunud oleks.
See ei olnud esimene kord, kus rong punasest tulest mööda sõitis.
See oli lihtsalt esimene kord, kus see kohutava õnnetusega lõppes.
<D>
Proua juhataja, mul on hea meel, et Solvency II on viimaks otsustamise punkti jõudnud.
Härra Skinner ja tema variraportöörid on selle saavutamiseks eeskujulikku paindlikkust ja kannatlikkust demonstreerinud.
Nagu teistelgi, on ka minul kahju, et grupitoetus välja jäeti, kuid praeguses palavikulises olukorras pole see, ausalt öeldes, üllatav.
Meil on tarvis kõvasti tööd teha, et saavutada grupisüsteem, mis tõesti töötaks kindlustuse Euroopa ühisturul ja selle turu jaoks ning mis oleks tõhus ka kolmandate riikide puhul - me ei saa endale rohkem AIG fiaskosid lubada.
Tahaksin kiita ka raportööri härra Gauzèsd ja nõukogu, et nad krediidireitingu agentuuride tegevuse reguleerimisega seoses mõistlikule lahendusele jõudsid.
On selge, et need agentuurid on teinud tõsiseid vigu ning suurem reguleerimine oli mingis vormis vajalik.
Aga kes poleks siis vigu teinud, reguleerijad ise mitte vähem, ning kas võime kindlad olla, et nüüd nad enam edaspidi vigu ei tee?
Ma tundsin muret, et krediidireitingu agentuuride marutõbiselt vaenulik patuoinaks tembeldamine võib lõppeda ülemääraselt sekkuva ja vastupidist mõju avaldava määrusega rõhuvalt eurotsentrilises, protektsionistlikus ja eksterritoriaalses dimensioonis.
Mul on hea meel näha, et kompromiss on neid tendentse teatava määrani ähmastanud, kuigi mitte sellisel määral, nagu oleksin näha tahtnud.
Krediidireitingud on arvamused, need on kasulikud arvamused ja ekspertarvamused, kuid need on üksnes arvamused, nii et täielik vastutus oma investeerimisotsuste eest oleneb ikkagi investeerijatest.
Pole kahtlust, et need õppetunnid on nüüd saadud, ning nende eest on kõva hinda makstud.
Mul on hea meel, et kehtivusala on piiratud reitingutega, mida kasutati reguleerival eesmärgil.
Mul on hea meel näha, et oleme kolmandate riikide reitingutega tegeledes liikunud võrdväärsuselt ja toetuselt võrdväärsusele või toetusele.
Aga palun, kas volinik võiks kinnitada, et see tähendab, et investeerijad võivad endiselt vabalt investeerida aktsiatesse ja võlakirjadesse kolmandates riikides, mille reitinguid pole antud Euroopas või millel ei ole võrdväärset staatust?
Peame ettekavatsematute tagajärgede suhtes valvel olema.
Ilma eelneva mõjuhindamiseta ilmnevad need kindlasti ning seetõttu on läbivaatamise nõue artiklis 34 oluliselt tähtis.
<D>
Austatud juhataja, ELi poliitika üks kõige suurematest probleemidest on täideviimine.
See on eriti tõsi Lissaboni ja kliimamuutusega seotud direktiivide suhtes.
4. jaanuaril 2006 oleks pidanud olema hoonete energiatõhususe direktiiv täide viidud kõigis liikmesriikides.
See viiks suure ning kaaluka energiasäästuni.
Probleem on selles, et ainult kaheksa riiki teatasid täielikust ülevõtmisest õigeaegselt.
See tähendab, et kõik järgmised riigid on läbi kukkunud nende seaduste elluviimisel, mille nad ise on alla kirjutanud: Prantsusmaa, Itaalia, Belgia, Luksemburg, UK, Hispaania, Austria, Soome, Rootsi, Eesti, Läti, Poola, Tšehhi Vabariik, Sloveenia, Ungari, Rumeenia, Kreeka, Küpros ja Malta.
EL kaotab usaldusväärsuse ja tema püüdeid vähendada süsinikuühendite heitkoguseid ei võeta tõsiselt, kui tema seadusi ei täideta õigeaegselt.
Ma nõuan tungivalt, et te kirjutaksite mainitud liikmesriikidele, et kiirendada selle tähtsa direktiivi täideviimist.
<D>
(EL) Proua juhataja, laienemispõhimõte on Euroopa Liidu välispoliitika kõige kordaläinum väljendus.
Türgi puhul peab sõnum olema selge - eesmärk on lõimumine, mis saavutatakse kohustuste täitmise, demokraatia kindlustamise, inimõiguste austamise ja heanaaberlike suhete hoidmisega.
Türgi on äärmiselt olulises staadiumis nii riigisiseses kui ka oma geostrateegilise rolli ümbermõtestamise tähenduses.
Selles raamistikus on ülimalt tähtis, et ta jätkaks reforme ja liiguks kindlalt Euroopa poole.
Siiski märgin, et pingeline õhkkond, mida Türgi hiljuti Egeuse piirkonnas õhutas, on tekitanud uusi probleeme.
Endise Jugoslaavia Makedoonia Vabariigi puhul rõhutas komisjon selgelt, et see riik ei vasta läbirääkimiste alustamiseks vajalikele põhinõuetele, sest riigi demokraatias on märkimisväärseid vajakajäämisi.
Mis puudutab nimevaidlust, siis hoolimata sellest, et Kreeka on näidanud üles koostöötahet ja reaalsustaju, ei ole Skopje sellele vastanud.
Kahjuks aga näidatakse täna käsitletavas Euroopa Parlamendi raportis minu riiki ainsana, kes vastutab läbirääkimiste alguse viibimise eest.
See on Kreeka suhtes ebaõiglane ega aita lahendada probleemi, mis on vaevanud mõlemat riiki juba üle 15 aasta.
<D>
kirjalikult.
(HU) Keskkonna-, rahvatervise- ja toiduohutuse komisjoni arvamuse koostajana 2010. aasta ELi eelarve suhtes soovin väljendada rahulolu meie ees seisva materjaliga.
Iseäranis tervitan ma komisjoni kavatsust toetada majanduslikku ja sotsiaalset taastumist, tugevdada energiatõhusust ja võidelda kliimamuutustega.
Ma olen täiesti nõus, et Euroopa Liit peab tegema kaugemale ulatuvamaid finants- ja eelarveotsuseid, mis võimaldavad ELil toetada eeskätt majanduskasvu ja töökohtade loomist.
Keskkonnakaitse, s.t uus roheline kokkuleppe saab praegusele majanduskriisile lahenduste leidmisega pakkuda suurepärase võimaluse laiendada rohelise tehnoloogia infrastruktuuri.
Gaasitarneprobleemid aasta alguses näitasid taas kord seda, et alternatiivsed energiaallikad, alternatiivsed energiatarnekanalid, energiaressursside varumisvõimekus ja liikmesriikidevahelised energiatranspordiühendused on ebapiisavad.
Seepärast on tähtis, et ELi eelarve kajastaks nõuetekohaselt vajadust suurendada energiatarne- ja transpordikindlust ning et me investeeriksime neisse valdkondadesse märkimisväärseid summasid.
Nagu raportis selgelt mõista antakse, on kliimamuutused ja keskkonnakaitse ning energiajulgeolek üksteisega tihedalt seotud.
Samal ajal on kahju, et kliimamuutuste leevendamise meetmed on ELi eelarves endiselt alarahastatud.
Minu arvates peaks parlament avaldama selles valdkonnas komisjonile survet ja hoolitsema selle eest, et nimetatud ressursse suurendataks.
<D>
Mina andsin poolthääle Euroopa Parlamendi resolutsiooni ühisettepanekule.
Mitu kuud tagasi võttis Euroopa Parlament vastu resolutsiooni, milles kutsus Valgevene ametivõime üles lõpetama surmanuhtluse kasutamine oma kodanike suhtes.
Täna räägime jälle Valgevenest, inimõiguste rikkumistest ja kodanikuühiskonna põhimõtetest.
Euroopa Liit on Valgevenele avanenud.
Me kehtestasime õiged meetmed, näiteks kaasasime Valgevene idapartnerlusse.
Usaldus Valgevene vastu oleks pidanud suunama riigi demokratiseerimise ja kodanikuõiguste austamise kursile.
Seda kahjuks ei juhtunud.
Seda silmas pidades peab Euroopa Liit olema järeleandmatu ning võtma oma suhetes Valgevenega kindlama seisukoha ning meetmed, mis tagavad vähemuste õiguste austamise.
Ma loodan, et kõnealune resolutsioon tekitab muutused, mis viivad õigele kursile.
Kui seda ei juhtu, siis ma ootan, et Euroopa Liidu hoiak Valgevene suhtes vaadataks läbi ja et kehtestataks asjakohased sanktsioonid.
Iga ebatõhus lahendus näitab meie nõrkust.
<D>
Härra juhataja, oleks väga huvitav, kui saaksime võrrelda põllumajanduse ja maaelu arengu komisjoni koostatud raporti ning 40 parlamendiliikme ja Euroopa Demokraatide ja Liberaalide Liidu fraktsiooni tehtud alternatiivse resolutsiooni ettepaneku hääletuste tulemusi.
Me näeksime siis:
esiteks, et muudetud on kokku 15 ettepanekut ilma ühtegi sõnumit edastamata;
teiseks, et lisaks kvantitatiivsele küsimusele on alternatiivse ettepaneku puhul, mis kustutab kõik viited suurte jae- ja hulgimüügi kaubanduskettide rollile ja vastutusele, tegemist ka poliitilise küsimusega;
kolmandaks, et Euroopa Parlamendi kirjalik avaldus, mis kannab 439 filiaalide nõuetekohast kontrolli ja toimimist sooviva parlamendiliikme allkirja, aegub tähtaja möödumise tõttu; ja
neljandaks, et kõik ebaõiglased kaubanduspõhimõtted on kõrvaldatud või on neid ilustatud ning et sellega minnakse koguni nii kaugele, et keeldutakse järgimast soovitust luua üleeuroopaline andmebaas põllumajandustootjatele makstavate ja tarbijahindade kohta, mis oleks kättesaadav kõikidele kodanikele ja tarbijatele.
Põllumajanduse komisjoni ja kõrgetasemelise töörühma eesmärk on uurida konkurentsitavasid ja siseturu läbipaistvust toiduainetetööstuses.
Täna hinnatakse meid kõiki.
<D>
fraktsiooni ALDE nimel. - Austatud härra volinik, president, head kolleegid!
Mul on hea meel selle üle, et Euroopa Parlament on jõudnud Euroopa Liidu lapse õiguste strateegia aruteluni, sest laste õigusi toetav poliitika moodustab homse ühiskonna aluse.
Sellest, millised on tulevaste lapsevanemate väärtushinnangud ja toimetulek, sõltub ühiskonna ja riigi käekäik.
Ma tänan raportööri nii kõikehõlmava dokumendi ettevalmistamise eest.
On ratsionaalne, et Euroopa Liidu lapse õiguste strateegia väljatöötamisel on aluseks võetud ka ÜRO lapse õiguste konventsioonis ja selle lisaprotokollides kajastatud põhimõtted.
Aga selleks, et Euroopa Liidu lapse õiguste strateegia oleks tulemuslikum ja rakendatav ühiselt kõigis 27 liikmesriigis, tuleks selles konkreetsemalt ette näha rakendusmeetmeid, mille käivitamist toetataks lisaks liikmesriikidele ka Euroopa Liidu vahenditest.
Strateegia on kõikehõlmav, kõigil peatuda ei võimalda mul aeg.
Omalt poolt tooksin ühe positiivse, igati toimiva algatusena ära Euroopa Liidu lapse õiguste strateegias toodud soovituse võtta kogu Euroopa Liidus kasutusele laste abiliini telefoninumber, mille taolist laste abiliini oleme meie Eestis praktiseerinud nüüd juba kolm aastat ja - kinnitan teile - see toimib edukalt.
Tahaksin juhtida tähelepanu kahele olulisele sihtgrupile, kelle õiguste tagamisele, arvan, peaksime enam keskenduma.
Esiteks, selliseks sihtgrupiks oleksid puuetega lapsed.
Leian, et meie lapse õiguste strateegias tuleks rohkem tähelepanu pöörata puuetega laste õiguste tagamisele, et ka neil oleks sarnaselt teiste sihtgruppidega reaalselt tagatud võimalused - ja võrdsed võimalused - aktiivselt ühiskonnaelus osalemiseks.
Teise sihtgrupina tahaksin rõhutada vanemliku hoolitsuseta laste õiguste tagamise temaatikat.
Kahtlemata on kõigil lastel õigus perekonnale.
Kahjuks ei ole täna aga mitte kõigil meie lastel võimalik üles kasvada perekonna keskel, nad elavad lastekodus.
Lastekodust välja astuvatele lastele, s.t 18-19aastastele, kes juriidiliselt on küll täiskasvanud, kuid sotsiaalselt seda mitte, ei ole me oma dokumentides küllaldast tähelepanu pööranud ja seda tuleks meil hakata tegema.
<D>
Proua president, see on olnud üks elavamaid arutelusid Euroopa Parlamendis alates selle asutamisest.
Kui see oleks ka varem nii olnud, oleks meil siin võib-olla televisioonikaamerad ning meie valijad saaksid teada, mida me teeme nende igavate, liigsete igapäevaste toimingute asemel.
Lubage mul nüüd käsitleda täiskasvanuharidust.
Raport ütleb, et kunagi ei ole hilja õppida.
See on kindlasti subsidiaarsuse küsimus: riigid peavad ise otsustama oma prioriteetide üle.
Kindlasti ei otsusta seda komisjon Brüsselis ega ka Euroopa Parlament, kas täiskasvanuharidus on kohustuslik või mitte!
Kuid see ütleb ka - kas pole tõsi? -, et kunagi ei ole hilja õppida ning me peame kindlasti kiiresti õppima asjaolu, et me ei saa lahutada Euroopa inimesi nende üle otsustajatest.
Me peame otsustajatele selgeks tegema, kuidas meie arvates Euroopa Liitu tuleks juhtida ning seetõttu korraldama referendumi.
<D>
fraktsiooni ALDE nimel. - Hr president, sageli öeldakse, et erand kinnitab reeglit, ning see eesistumine ei ole erand!
Liiga sageli tuuakse eesistujariigi programmis meie ette kaunid sõnad ja enesekindlad ambitsioonid, mida rohkem rikutakse kui järgitakse.
Kuid taaselustades lepingu, mis oli meie kõigi arvates juba surnud ja maha maetud, näitasite, et ebatõenäoline on siiski võimalik.
Siit alates jääb Lissabon meie mällu hetkena, millal Euroopa varustas ennast vahendite ja järjekindlusega, et panna globaliseerumine tööle meie heaks, mitte meie vastu.
Poliitika poleks poliitika, kui me laseksime suurel edul varjutada väiksemaid ebaõnnestumisi.
Kuigi Lissaboni leping on vaieldamatu edasiminek, ei tohi see meid siiski liiga enesekindlaks muuta.
Kuigi see on sümboolse tähtsusega, võis Lissaboni tippkohtumine Euroopat ja Aafrikat teineteisest veelgi kaugemale tõugata.
Majanduskoostöö lepinguid puudutav konsensus taandub sama kiiresti kui ELi kinnitused määrata kaubandus arengu teenistusse.
Mis juhtus suure vaidlusega kaitstud paindlikkuse suhtes?
Teie suur idee Euroopa majanduse taaselustamise kohta, mis jooksis liiva juba enne seda, kui me seda isegi sõnastada suutsime?
Kus on migratsiooni sinine kaart?
Või tööjõu suurem liikuvus liidu piires?
Või Lissaboni ja Göteborgi agenda sidumine CO2 täieliku laialivõtmise/eraldamise ja kärpimise/vähendamise abil?
Te ütlete, et olete jätnud oma jälje õigusemõistmise ja siseküsimuste valdkonnas, kuid vaadake ette.
Andmete jagamise kord on andmekaitse ja andmete turvalisuse tagamisest ohtlikult ette jõudnud.
Bilansi plusspool: Euroopa juhtpositsioon Bali konverentsil, suurepärane kokkulepe ELi järgmise aasta eelarve suhtes, konstruktiivselt kaine mõtlemine ühise poliitika kavandamisel Kosovo suhtes, need kõik teevad au teie ministrite oskuslikule tegevusele.
Ning tänu teie julgusele ja otsustavusele, peaminister, saavad Euroopa suuremad liikmesriigid kiire edasiminekuga veel vaid veidi viivitada.
Sest 2009. aasta saabudes, kui kvalifitseeritud häälteenamus on paika pandud, kui parlamendil on kaasotsustamise õigus ning vetod ei saa Euroopat kauem pantvangis hoida, läheb progressiivsel, tsentristlikul enamusel korda muuta Euroopa valikud mustvalgeks, mida ei riku ükski hall laik.
Euroopa võib ju olla kaotanud Beethoveni "Oodi rõõmule”, kuid te olete hästi aru saanud sellest, mille kohta Shakespeare ütles: hiilguse tõus, mis tulvab vastu selle maailma kõrget kallast.
Ning nagu suure meresõiduriigi juhile kohane, olete seda tabanud just mõõna ajal.
(Aplausid)
<D>
(LT) Minister, volinik, daamid ja härrad, mitte ainult Euroopa, vaid kogu maailm muutub üha avatumaks.
Selles on süüdi moodne tehnoloogia ja üleilmastumine ning selle reaalsuse vastu võitlemine ei anna midagi.
Kiitus Prantsusmaale, kes eesistujariigina tegi algust nende oluliste tekstidega, mille üle me täna arutleme.
Euroopa Liidu huvi on selge: meil ei ole, meil on vaja töötajaid, samuti kõrge kvalifikatsiooniga spetsialiste, sest meie kodanikud kasutavad õigust lahkuda, elada ja töötada mujal, kusagil, kus neile meeldib rohkem.
Seaduslik sisseränne ELi on täiesti aktsepteeritav lahendus sellele probleemile.
See on ka meie reaktsioon üleilmastumisele ja ELi eesmärgile muutuda konkurentsivõimelisemaks.
Olen nõus, et ettepanekud peaksid olema kooskõlas omavahel ja teiste õigusaktidega, aga pole kahtlust, et me pidime need probleemid lahendama, ning veel kord kiitus mõlemale raportöörile ja eesistujariigile.
<D>
Hr juhataja, ma tahaksin korrata oma kolleegi tänusõnu Teile, Teie meeskonnale ja tõlkidele kannatlikkuse eest, kui meie püüame selgitada oma hääletamist, mis võib kohati Teie jaoks täitsa lõbus ja kohati väga igav olla.
Ma saan sellest aru.
Kuid see ongi selle ameti võlu.
Nüüd rääkigem aga maksukonkurentsist.
Räägime siin maailma suurima ühisturu loomisest ja ELi muutmisest kõige konkurentsivõimelisemaks majanduseks maailmas ning konkurentsist maailmas, kuid mida me ise teeme, kui tegemist on maksukonkurentsiga?
Nagu seletuskirjas öeldud, oleks parim viis konkurentsi probleemi käsitlemiseks täielik ühtlustamine.
Siin me siis oleme, käsitleme konkurentsi probleemina, ja räägime samal ajal vajadusest konkurentsivõimelisema majanduse järele.
See ei peaks olema ELi pädevuses.
See on liikmesriikide pädevuses ja nii see peakski jääma, sest parim moodus konkurentsivõimelise majanduse tagamiseks on maksukonkurentsi säilitamine, mitte ühtlustamine.
<D>
Härra juhataja, proua Berès, daamid ja härrad, kui Euroopa Liidu asutajad koostasid Rooma lepingu, oli neil ettenägelikkust lisada selle ühte artiklisse mehhanism nende liikmesriikide aitamiseks, kelle maksebilanss oli tõsiselt ohustatud.
Seda ettenägelikkust nimetatud Rooma lepingu artiklis on edaspidiste reformidega ja nüüd kehtiva aluslepingu artikli 119-ga edasi antud.
Pärast seda, kui seda õiguslikku alust pole aastaid kasutatud, on seda kasutanud nüüd komisjon, et aidata üht liikmesriiki, kes vajas viivitamatut abi, nimelt Ungarit.
Seda aluslepingu artiklit arendati 2002. aasta määruses, mis on see, mida meie oleme Ungari puhul kasutanud ja mille muutmiseks me seoses nende summade ülemmääraga, mida on võimalik seda tüüpi raskustega silmitsi seisvate liikmesriikide jaoks kättesaadavaks teha, nüüd ettepaneku teeme.
Eile pidasime siinsel täiskogul arutelu majandus- ja rahaliidu kümne aasta üle.
Täna pärastlõunal oleme arutlenud majandusliku olukorra üle.
Eile ja täna jälle arutasime selle olukorra põhjustatud probleeme ja kahjuks esineb ELi liikmesriike, kes on väljapool euroala ja kelle makromajanduslik ja rahanduslik ebastabiilsus paneb nad eriti haavatavasse seisukorda, arvestades turgude survet.
Ungari puhul ja nende raskuste valguses võtsid ühel hetkel Ungari ametiasutused ühendust Rahvusvahelise Valuutafondiga (IMF).
Viivitamatult pärast IMFiga ühenduse võtmist võtsid nad ühendust Euroopa Komisjoniga.
Nagu ma olen Ungari ametiasutustele öelnud, ei olnud see ühe liikmesriigi jaoks õige menetlus.
Loogiline kord on võtta esmalt ühendust Euroopa ametiasutustega ja siis vajadusel - ja Ungari puhul vajadus kahtlemata oli - võtta ühiselt IMFiga ühendust.
Ma pean teile kõigile ütlema, et IMF ja selle tegevdirektor härra Strauss-Kahn on osutunud täiesti avatuks sellele koostööle IMFi ja Euroopa Komisjoni, Euroopa ametiasutuste ja ELi liikmesriikide vahel, kes on euroala liikmed ja vajavad IMFi pakutavaid võimalusi.
Ungari puhul oleme tegutsenud koostöös.
Kuigi menetlust ei alustatud korrektselt, on lõpptulemus olnud õige, kuna me tegutsesime koostöös.
Euroopa Liit annab Ungarile 20 000 miljoni euro väärtusega ülemaailmse abipaketi raames 6 500 miljonit eurot.
Praegu kasutatakse ühe teise riigi puhul sedasama lähenemisviisi, kuid antud juhul õiget korda kasutades, mille puhul võetakse esmalt ühendust Euroopa ametiasutustega ja seejärel ühiselt IMFiga.
Kahjuks osutub olukord nii raskeks, et see ei pruugi olla viimane juhtum - või me peaksime olema vähemalt valmis selleks, et tuleb veel juhtumeid, uusi liikmesriike, kes sellist tüüpi abi vajavad.
Seepärast tegime samal ajal, kui me esitasime nõukogule ettepaneku Ungari aitamiseks, kasutades aluslepingu artiklit 119 ja 2002. aasta määrust, ettepaneku suurendada 2002. aasta määrusega kehtestatud rahastamisvahendi ülemmäära 25 000 miljoni euroni.
Loodetavasti ei pea me neid vahendeid kasutama, kuid me ei saa seda võimalust välistada.
Kui meil tuleb neid vahendeid kasutada, peame näitama oma solidaarsust, nagu ELi asutajad tegid Rooma lepingus 1957. aastal, ja me peame ka kavandama ülemmäära võimalikku suurendamist nii, et see on üle 25 000 miljoni euro, juhul kui see vajalikuks osutub.
Sellest tulenevalt paluksin parlamendil kõnealust küsimust tulevikus arutades - kui see vajalikuks osutub - näidata üles samasugust tahet, nagu mul on heameel siin täna näha.
Ma paluksin parlamendil esitada kiiresti ja paindlikult arvamus abi kohta, mis oma olemuse ja omaduste tõttu on kiireloomuline.
Parlamendi esitatud resolutsiooni ettepanekus koos aruteluga ettepaneku üle tõsta maksebilansi tasakaalustamise süsteemi ülemmäära, millega ma nõustun.
Nende hulka kuuluvad mure mõne meie liikmesriigi haavatavuse pärast ja vajaduse pärast hinnata, kuidas me saame kaitsta end ja neid liikmesriike, keda see konkreetne haavatavus mõjutab, nagu Ungari puhul, kuid mis võib esile kerkida ka teiste riikide puhul.
Me peame viima selle liikmesriikide majanduste ja rahanduslike seisundite kaitse kooskõlla kapitali vaba liikumise ja siseturule aluseks olevate põhimõtetega.
Me peame siiski olema teadlikud sellest, et me peame reageerima tarbetutele riskidele ja olukordadele, milles teatavad erahuvid võivad ohustada liikmesriikide kodanike huve ning meie riikide majanduslikku ja üldist julgeolekut.
Ma olen kõnealuses resolutsiooni ettepanekus antud soovitused nõuetekohaselt teadmiseks võtnud.
Me hindame neid komisjonis ja anname oma tulemustest majandus- ja rahanduskomisjonile aru.
Nagu väitis proua Berès, edastatakse need ka härra De Larosière'ile, et see töörühm saaks esitada oma hindamistulemused selle töö jaoks ette nähtud ajavahemiku jooksul, teisisõnu märtsikuuks.
<D>
komisjoni liige. - Härra president, me oleme palju rääkinud kodanike kuulamisest ja mul on väga hea meel, et vähemalt mõned teist on siia jäänud, et kuulata mind ja peaminister Janšat, nii et saaksime vastata väga huvitavatele märkustele, mida selle arutelu käigus tehti.
Loomulikult puudutas arutelu ka Iirimaa "ei”-hääle järeldusi ja tagajärgi.
Lubage mul öelda midagi, mis, ma arvan, on tuleviku seisukohalt väga tähtis: ärgem langegem Euroopa kirumise lõksu, iseenda kui Euroopa institutsiooni kirumise lõksu.
See oleks tõeline viga.
Kasu ei saa sellest mitte keegi.
Tegelikult näitavad kõik kättesaadavad andmed, kõik objektiivsed uuringud, et üldiselt Euroopa kodanikud usaldavad Euroopa institutsioone, sealhulgas komisjoni rohkem kui enamiku riikide valitsusi ja kindlasti enamikke erakondi riiklikul tasandil.
Seepärast pole probleemi määratlemine lihtsalt usaldusprobleemina Euroopa institutsioonide suhtes intellektuaalsel tasandil aus.
Muide, meie andmete kohaselt ja vastavalt sellele, mida meile Iiri valijate kohta rääkis peaminister Cowen, ei hääletanud Iiri valijad Euroopa vastu.
Tegelikult ütles 80% "ei” hääletanutest, et nad pooldavad Euroopat.
Neil võib ühes või teises aspektis olla mõningaid etteheiteid, kuid vastavalt Iiri ametiasutuste andmetele ja kõigile meile kättesaadavatele andmetele seda lihtsalt ei saa pidada hääleks Euroopa vastu.
Seepärast ärgem süüdistagem Euroopat.
Olgem tagasihoidlikud; mõistkem oma puudusi; võtkem vastu kriitika; töötagem paremini Brüsselis või Strasbourgis, kuid ärgem lihtsalt süüdistagem Euroopat ja püüdkem mõista, et täna on võimuorganitel, olgu siis Euroopa, riiklikul, piirkondlikul või kohalikul tasandil, tohutud kohustused, ja me peame sellega silmitsi seisma teatava tagasihoidlikkusega, kuid mitte andes järele populistlikele, lihtsatele argumentidele.
Euroopa Liidu kuvandi määravad tehtud otsused ja mitte esitatud ettepanekud.
Otsused võtavad vastu nõukogu ja Euroopa Parlament, mitte komisjon.
Euroopat kahjustab väga tihti selle otsustamismehhanismist tehtud karikatuur; Euroopat kahjustavad rünnakud Euroopa institutsioonide vastu, mida mõnikord teostavad ka mõned väga pühendunud eurooplased; väga tihti on see, mis Euroopat kahjustab, karikatuur, mis on tehtud mitte ainult meie institutsioonidest, vaid ka meie poliitikast.
Lubage tuua vaid üks näide.
Te kõik olete kuulnud lugu sirgetest kurkidest.
Saksamaal ja veel mõnes riigis on see väga populaarne.
Juba teab kui kaua on Euroopat naeruvääristatud kurkidele kehtestatud turustusstandardite pärast.
Vaadake, minu juhitud komisjon on teinud ettepaneku need kaotada, vaadates läbi ka 35 muud toidu ja köögiviljade turustusstandardit, mida me peame mittevajalikuks.
Meie mõte on jätta neist 35 standardist alles ainult 10.
Ja mis te arvate?
Kui me liikmesriikidele ettepaneku tegime, siis oli selge enamus selle muutuse vastu.
Selline on tegelikkus.
Brüssel ikkagi ei mängi liikmesriikidele lapsehoidjat, kas pole?
Noh, igatahes me ei peatunud; kavatseme esitada ettepaneku neist mittevajalikest standarditest lahtisaamiseks.
Siis on aeg kas Brüsseli bürokraatia suhtes tegudele asuda või vait olla.
Kui on midagi halvemat kui Brüsseli bürokraatia, siis on see 27 liikmesriigi bürokraatiad, mis saabuvad Brüsselisse, et paluda oma õigusaktide tugevdamist Brüsseli tasandil.
Seepärast võidelgem mittevajaliku bürokraatiaga ja austagem subsidiaarsuse põhimõtet; kuid ärgem tegutsegem sellepärast, et olla Euroopa institutsioonide vastu, vaid sellepärast, et olla kodanikele lähemal.
Arutelu käigus mainiti mullakaitse direktiivi.
Seda esitati Brüsseli-poolse liigse reguleerimise näitena.
Lubage mul teile meenutada, et 2007. aasta novembris oli see parlament, kes esimesel lugemisel suure enamusega mullakaitse direktiivi poolt hääletas.
Mida te siis tahate?
Kui keegi paluks mul kui komisjoni presidendil Euroopa Parlamendi häält ignoreerida, siis ei saaks ma seda teha.
Seega, kas sellest direktiivist saab seadus, sõltub nüüd kaasseadusandjatest.
Sooviksin, et kõik Euroopa-meelsed ei peidaks end komisjoni selja taha siis, kui Euroopa Parlamendi enamik hääletab teisiti kui teile meeldiks.
Sama käib ka tagasisaatmisdirektiivi kohta.
Kuulsin, kuidas ühe fraktsiooni esimees kritiseeris parlamendi poolt äsja vastuvõetud tagasisaatmisdirektiivi ja esitas seda kui üht probleemi seoses Euroopa Liidu õiguspärasusega.
Olgem ausad: kui Euroopa institutsioonid ise seavad küsitavaks õigusaktid, mille nad ise on vastu võtnud, tuleb meil tõesti tegemist teha probleemiga, mis puudutab kodanike toetust.
See on tähtis, sest kui riiklikul tasandil erakond või poliitiline liider ei nõustu konkreetse otsusega mõne õigusakti suhtes, siis ei sea ta kahtluse alla riigi, rahvuse või riigi demokraatia õiguspärasust, kuid Euroopas leian ma väga tihti, et kui mõned poliitikud ei nõustu konkreetse poliitikaga, siis püüavad nad kahtluse alla seada kogu meie Euroopa protsessi õiguspärasust.
Kui soovime oma Euroopa projektiga edasi minna, siis on see vastuvõetamatu ja pole aus.
Sama käib ka sotsiaalsest ja liberaalsest aspektist tehtud karikatuuri kohta.
Me edendame praegu Euroopa Ülemkogus arutelu selle üle, kas tegeleda meie ühiskonna kõige haavatavamate inimeste otseste muredega.
Komisjoni vastus oli selge: tehkem seda.
On inimesi, kes kõige rohkem abi vajavad, ja me peame nende aitamiseks tegutsema kohe ja kui on olemas mõned Euroopa õigusaktid, siis kasutagem neid, lisades juurde selle, mis on olemas riiklikul tasandil.
Usun, et on võimalik reageerida nii struktuuriliselt kui ka vahetult.
Usun, et on võimalik olla nii turu kui ka sotsiaalpoliitika poolt.
Ma usun, et mõnikord on Euroopa mõttetult lõhestatud kunstliku vahetegemise tõttu nende vahel, kes pooldavad suuremat turule orienteeritust, ja nende vahel, kes pooldavad suuremat sotsiaalset orientatsiooni.
Ma arvan, et on täiesti võimalik pooldada siseturgu, olla vastu konkurentsi moonutavale riiklikule sekkumisele, kuid samal ajal olla vast ultraliberalismile, mis moonutab solidaarsust.
On täiesti võimalik teha Euroopa tasandil mõlemat ja mitte suurendada ideoloogilisi erinevusi, mis, kui me neid õigesti ei käsitle, aitavad ainult populiste nende äärmuslikus Euroopa projekti vastases hoiakus.
Peame neid küsimusi arutama, kui soovime enesekindlalt Euroopa projektiga edasi minna.
Ma usun, et Euroopa institutsioonide süüdistamine on mõttetu ja töötab vastu kõigile neile, kes Euroopa ideaali usuvad.
Lubage mul samuti väga avameelselt öelda, et nagu on Euroopa integratsiooni ajaloos tihti juhtunud, iga kord, kui ilmneb tagasilöök, kasutavad mõned liikmesriikide poliitikud seda selleks, et vähendada Euroopa institutsioonide rolli ja nõrgendada komisjoni rolli.
Mõned arvavad isegi, et komisjon ei peaks sõna võtma selle eest, millesse ta usub.
Mina sellega ei nõustu.
Komisjon seisab kindlalt ühenduse pädevuse ja ühenduse asjade eest.
Kavatseme olla vastu mis tahes katsetele Euroopa pädevust vähendada, sest ma tõesti usun, et probleem pole selles, et Euroopal on liiga palju pädevust, vaid selles, et poliitikutel, kes peaksid kaitsma Euroopa ideaale ja Euroopa projekti, jääb puudu veendumusest.
Minu üleskutse on, et me kaitseksime oma väärtusi, et kõik need, kes siin Brüsselis Euroopa institutsioonidest töötavad, uhkusega töötavad, või töötavad pealinnades üle kogu Euroopa, ühineksid partnerluse vaimus, mis ühendab kõiki meie institutsioone ja liikmesriike, et selgitada, miks rohkem kui kunagi varem vajame Euroopat.
Ärgem palugem vabandust selle eest, et kaitseme Lissaboni lepingut, mille eesmärgiks on tugevdada aruandekohustust, demokraatiat ning meie liidu sidusust ja tõhusust.
Öelgem Euroopa kodanikele julgelt, et "ei”-hääl Iirimaal ei lahendanud probleemi, mille pidi lahendama Lissaboni leping, et maailmas on karm konkurents, et maailm ei oota Euroopat järele ja et maailm vajab Euroopat, mis on rohkem kui kunagi varem kohal, mitte ainult oma kodanike kasu pärast, vaid ka oma väärtuste edendamiseks.
<D>
Finantstehingumaksu kehtestamine on õiges suunas astutud samm ning mõjutab peamiselt riskifonde ja sarnaseid tooteid, millest tundub reaalmajandusele väga vähe kasu olevat.
Euroopal on kindel õigus selles vallas juhtohjad võtta - pealegi peaksime jäämagi ootama, kui üritaksime kaasata ka ameeriklasi.
Ent finantstehingumaksu ei tohiks kasutada võimalusena kehtestada ELi maks tagaukse kaudu.
Ent kahjuks juhib Anni Podimata raport meid just selles suunas.
Liikmesriigid peavad jääma maksuvaldkonnas suveräänseks.
Kui Brüssel ei suuda saada hakkama rahaga, mida ta saab, siis ta peab oma rihma koomale tõmbama.
Juba on piisavalt volitusi, mida saab paremini reguleerida riigi ja mitte ELi tasandil.
Teised raportis esitatud üleskutsed, nimelt eurovõlakirjade ja süsinikdioksiidimaksu kehtestamine, tuleks tagasi lükata.
Ühest küljest on eurovõlakirjad toode, mis on vastuolus igasuguse majandusliku mõtlemisega, ning teisest küljest peavad maksustamisel nõuetekohaselt käituvad euroala riigid jälle ebaõiglaselt kulusid katma.
EL muutuks lihtsalt vahendajaks.
Peale selle kahjustaks küsitavate eesmärkidega süsinikdioksiidimaks Euroopa majandust ja kaotaks töökohti ning avaldaks seega enamikule inimestest ebasoodsat mõju.
Seetõttu tuleks raport tagasi lükata.
<D>
Härra juhataja, julm võitlus Kongo idaosas ei ole lihtsalt kodusõda, see on ka piirkondlik konflikt, milles osalevad paljud naaberriigid.
See konflikt hõlmab ka strateegilist toormaterjali, nagu kolumbiit-tantaliit, mida me vajame oma mobiiltelefonide, DVD-mängijate ja arvutite tootmiseks.
Samuti hõlmab see kulda, teemante, koobaltit ja väärispuitu.
Need on selle konflikti sügavamad põhjused.
Mida saab ja tuleb teha?
ÜROd tuleb tugevdada nii, et see oleks võimeline täitma oma kohustusi, nimelt kaitsma tsiviilelanikkonda kõikide relvastatud rühmituste eest, mis piirkonnas tegutsevad.
Kongo DV-s tegutsev ÜRO missioon (MONUC) vajab selgemat mandaati, rohkem varustust ja rohkem inimressurssi.
Euroopa Liidu liikmesriigid on viimastel aastatel jätnud tähelepanuta palved suurendada MONUCi varustust.
Samas on MONUCi kritiseeritud teravalt tema ebaõnnestumiste ja vigade eest.
Topeltstandardite kohaldamine tuleb lõpetada.
Me ei vaja praegu märgistatud ELi sõjalist üksust, me vajame seda, et MONUCi varustust pidevalt suurendataks, ning ma kuulasin huvi ja rahuldustundega seda, et sedasama teed soovivad minna ka nõukogu ja komisjon.
Teine oluline punkt, mida tuleb käsitleda, on see, et toormaterjalide väljakaevamist ja nendega kaubitsemist Kongos tuleb rangelt kontrollida ja seda rahvusvahelisel tasandil.
Kõnealuses kaubanduses osalevaid rahvusvahelisi korporatsioone, kes rikastuvad toormaterjalide väljakaevamisest Kongos, tuleb jälgida ning neid tuleb kohustada muutma oma tegevus läbipaistvaks.
Mõistagi on juba olemas ÜRO eksperdigrupp Kongo DV loodusvarade ebaseadusliku ekspluateerimise kohta.
See ekspertide rühm on esitanud mitmeid soovitusi, muu hulgas soovituse kehtestada sanktsioonid inimestele ja ettevõtetele, kes osalevad niisuguses ebaseaduslikus ekspluateerimises.
Euroopa Liidul tuleb nõuda nende ÜRO soovituste elluviimist, sealhulgas konkreetselt nende - see on valdkond, kus midagi saab ette võtta -, mis puudutavad importi ELi, sest ilmselgelt on see valdkond, kus me saame ise tegutseda ja kus me saame neid ÜRO soovitusi aktiivselt rakendada.
Kolmas punkt on see, et on vaja teha algatus Ida-Aafrika järvede piirkonda käsitleva rahvusvahelise konverentsi korraldamiseks.
Vaid piirkondlik poliitiline koostöö ja majandusintegratsioon saavad tagada seal pikaajalise rahu.
Euroopa saab selles mängida võtmerolli ja peabki seda tegema.
<D>
(LV) Härra juhataja, daamid ja härrad, esmalt lubage õnnitleda raportööri selge ja ühemõttelise seisukoha puhul, mis teaduslikele faktidele tuginedes võtab omaks, et tegelikult ülemaailmne soojenemine leiab aset ja seda põhjustab inimtegevus.
Me võiksime meenutada, et paar aastat tagasi paljud mõjukad poliitikud, sealhulgas teatavate suurriikide juhid, püüdsid seda siiski eitada.
Raportis astutakse samm edasi ja lükatakse tagasi avaldused, mis ei ole leidnud teaduslikku kinnitust, et ülemaailmse soojenemise efekti ei ilmne ja et need on vaid looduslikud temperatuurimuudatused.
Käesoleva raportiga demonstreeritakse taas kord, et EL on maailma liider ülemaailmse soojenemisega tegelemisel.
Siiski ei anna see põhjust ülevaks meeleoluks.
Ülemaailmse soojenemise hoidmiseks 2 kraadi piires tuleks praeguste hinnangute kohaselt vähendada CO2 heitkogust aastaks 2050 vähemalt poole võrra.
Selles kontekstis on raportis toodud mõju käsitlev seisukoht, et peaaegu kõik ELi liikmesriigid on hästi edenenud Kyoto sihteesmärkide täitmisel, liiga optimistlik.
Ajavahemikul 1990-2005 vähendasid 15 ELi vanemat liikmesriiki heidet ainult 2% võrra ja on äärmiselt ebatõenäoline, et järelejäänud viie aasta jooksul vähendavad nad heidet veel 6% võrra, mis tagaks nende ühise Kyoto eesmärgi täitmise.
Ainult tänu asjaolule, et ELi uuemad liikmesriigid on heitkoguseid vähendanud oluliselt kiiremini, võib EL tervikuna esitleda end maailmas esikohal olevana selles valdkonnas.
Uuematelt ELi liikmesriikidelt oodatakse CO2 heitkoguste vähendamist 21% võrra aastaks 2010.
Ainult see asjaolu võimaldab ELi juhtidel rääkida ilmselgelt ambitsioonikast eesmärgist vähendada heitkoguseid 20% võrra aastaks 2020.
Loomulikult on selline eesmärk tervitatav, kuid on oluline, et suurimate saastajate ülesanne oleks saavutada heitkoguste määra suurim vähendamine.
On vastuvõetamatu lubada ELi kliimamuutuste poliitika jõupingutusi rajada ainult uuemate ja üksikute vanemate liikmesriikide olemasolevatele saavutustele ning panna nende õlule täiendav lisakoormus, kui samal ajal tehakse mööndusi suurematele saastajatele.
Siiski, hoolimata sellest, kuidas me otsustame heitkoguste vähendamise ELi liikmesriikide vahel, ei saavuta me midagi ilma ülemaailmse kokkuleppeta ja riigid, nagu Ameerika Ühendriigid, Hiina, India, Venemaa ja teised, kaasatakse probleemi lahendamisesse.
Kõnealune küsimus peab olema ELi välispoliitika ja kliimamuutusi käsitleva poliitika prioriteet.
Tänan tähelepanu eest.
<D>
(RO) Euroopa Liidu tarbijakaitsestrateegia kontekstis tahaksin mainida teenuste ja toodete kvaliteedi olulisust.
Kui tarbijad on toodete puhul juba harjunud pöörduma tarbijakaitseametite poole, ei ole see nii teenuste puhul.
Paljudel juhtudel allkirjastavad tarbijad teenuste osutamise lepingud lugemata hoolikalt lepingu sätteid ja kui nad ka hoolikalt loevad, usuvad nad, et nad ei saa pakkuda välja muutusi.
Tegelikult ei ole neil läbirääkimistel samasugust võimu kui teenusepakkujatel, kuigi mõned tarbijate tähelepanekud võiksid parandada lepingute sisu ja suurendada nende usaldusväärsust.
Tahaksin juhtida tähelepanu vajadusele kaitsta turiste ja reisijaid viimaste õiguste täitmise suhtes, mida paljud neist kahjuks ei tea ega nõua.
Samuti tuleks erilist tähelepanu pöörata elektroonilistele teenustele.
Tarbijate usaldus digitaalteenuste suhtes on Euroopa konkurentsivõime ja eelkõige teadmuspõhise majanduse jaoks oluline.
Kokkuvõtteks tahaksin mainida asjaolu, et peame rääkima ka avalik-õiguslike teenuste kvaliteedist ja selles kontekstis tarbijakaitsest.
<D>
"Ebaõnnestumine” on sõna, mida on Kopenhaageni tippkohtumise kirjeldamiseks viimasel kuul enim kasutatud.
Tippkohtumise ebarahuldavad tulemused on nii suurte tööstusriikide näidatud tõrksuse kui ka ÜRO üksmeelel põhineva süsteemi keeruliste reeglite tagajärg.
Samuti tuleks analüüsida Euroopa Liidu võimetust olla tõukejõuks üleilmsetes jõupingutustes, mida tehakse kliimamuutuse mõju piiramiseks.
Kui EL teatas aasta enne konverentsi ühepoolselt oma kavatsusest vähendada kasvuhoonegaaside heitkoguseid 2020. aastaks 20%, oli tal moraalne ülemvõim anda Kopenhaageni läbirääkimistel ninanips.
Kuid me ei teadnud, kuidas teha ennast kuuldavaks kohtumisel, kus valitsesid USA ja tärkava majandusega riikide seisukohad.
Et saaksime loota läbirääkimiste edukale lõpule, on vaja on arutelude piiratumat vormi.
Bonnis ja Méxicos juunis ja detsembris toimuvaid ministrite kohtumisi tuleb võimalikult tõhusalt ära kasutada, et jätta uue lepingu vastuvõtmiseks uks avatuks.
Liikmesriigid peavad kooskõlastama oma meetmeid, et me räägiksime üleilmsel tasandil ühel häälel.
<D>
kirjalikult. - (PT) Me usume, et liikmesriikide vahel tuleb sisse seada koostööraamistik selleks, et katastroofide tagajärgi ennetada, nendega võidelda ja neid minimeerida.
Ent teiste aspektide hulgas ei nõustu me Euroopa kodanikukaitse jõu loomisega (eriti, kui sellel on militaarne mõõde), kuna suutlikkus ja operatiivvahendid selles valdkonnas peavad kuuluma liikmesriikide valitsemisalasse, kes peavad garanteerima ressursid ja strateegiad, et pakkuda kiiret reageerimist vajadustele, ja kes tunnevad oma territooriumi paremini.
Me peame positiivseks oma ettepanekute vastuvõtmist, mis toetavad järgmist:
Vahemere piirkonna looduskatastroofide, nagu põud ja metsatulekahjud, erilise olemuse tunnistamine ühenduse tasandil ja sellest tulenev ühenduse vahendite vastuvõtmine, mis edendavad iga liikmesriigi reageerimisvõimet ennetuse, uuringute, riskijuhtimise, kodanikukaitse ja solidaarsuse seisukohast;
suurem ühendusepoolse rahastamise vajadus ennetusmeetmetele.
Ent me kahetseme oma ettepanekute tagasilükkamist, mis puudutasid järgmist:
rõhutada piirkondlike katastroofide abikõlblikkuse säilitamise olulisust Euroopa Solidaarsusfondi jaoks;
propageerida, et Euroopa Solidaarsusfond kohandataks looduskatastroofide, nagu põud ja tulekahjud, erilise olemusega seoses ajaliste piirangute ja sobiliku tegevusega.
<D>
kirjalikult. - (GA) Iiri sõdurid on saanud hea kuulsuse osaledes ÜRO rahuvalveoperatsioonidel kriisikolletes ja konfliktipiirkondades.
Rahuvalveoperatsioonide juhendaja peaks olema ÜRO, seda on võimatu saavutada Euroopa lahinguüksuste abil.
Eriliseks probleemiks on osalemine EUFORi grupis Tšaadis.
Selles üksuses on keskne roll Prantsusmaal.
Samas toetavad teised Prantsuse sõdurid Tšaadi presidenti Idriss Déby'd, keda Amnesty International rängalt kritiseerib.
Lisaks on Tšaad Prantsusmaa endine asumaa.
Varitseb oht, et Iiri vägesid käsitletakse jõuna, mis toetab valitsust, kelle inimõigusalane tegevus on kahtluse alla seatud.
Varitseb oht, et Iirimaad ei käsitleta enam neutraalsena.
Tšaadi raskes olukorras on rahvusvaheliste vägede toetus vajalik, kuid need peaksid tõeliselt olema ÜRO väed.
<D>
Hr president, astun siin üles, kui - ma loodan - üks tavaline ja korralik Iirimaa kodanik, kasutades minu kolleegi, Euroopa Parlamendi liikme hr Farage'i sõnu, kuigi mulle tundub, et ta on saalist lahkunud.
Ma ei ole üllatunud, et tavalised, korralikud Iirimaa kodanikud on segaduses, sest neil on kummalised ajutised liitlased vastuhäälte seas - pr McDonald ja hr Farage.
Uskumatu!
Lubage mu öelda eelkõige Sinn Féinile: saavad nad mitte tunnistada Euroopa Liidu rolli Põhja-Iirimaa rahus?
Just seda tõhustatakse kõnealuse lepinguga ja mitte "militariseerimist", nagu nad seda nimetasid.
Liikmesriikide parlamentide rolli kohta võin öelda seda, et las liikmesriikide parlamendid võtavad võimu, mida kõnealune leping neile annab, ning las riikide tavalised korralikud kodanikud sunnivad neid seda võimu tõhusalt kasutama.
Hr Duffile, kes väitis, et Iirimaal kaubeldakse valedega seoses "end ise muutva" lepinguga, soovin öelda, et tegemist on negatiivse mõtlemise leiutisega.
See pole tõsi ning see pole nii.
Lõpetuseks lubage mul vastupidiselt vastuhäältele nagu pr McDonald ja hr Farage öelda, et kõnealune leping on hea tehing Iirimaale, on hea tehing ELile, samuti Euroopale, ning ma kutsun tungivalt Iirimaa kodanikke üles hääletama selle poolt!
<D>
raportöör. - Proua juhataja, kõigepealt sooviksin tänada kõiki variraportööre, kes on nii abivalmilt töötanud koos minuga selle ääretult tehnilise ja keerulise teema kallal.
Üheskoos töötades oleme suutnud jõuda minu meelest hea kompromissini.
Samuti sooviksin tänada komisjoni koostöö eest ja me jääme ootama edaspidist ühistööd selles valdkonnas.
Sooviksin tänada ka Patrick Baragiolat põllumajanduse ja maaelu arengu komisjoni sekretariaadist ja oma nõunikku Dan Daltonit.
Loomkatsete teema on äärmiselt vastuoluline ja kätkeb endas moraalset dilemmat.
Kas on üldse õige teha loomkatseid selleks, et saaks inimelusid päästa?
Ma usun, et see on õige, niikaua kui loomkatsed on täielikult põhjendatud nii teaduslikust kui ka eetilisest vaatenurgast.
Me peame aga tegema kõik võimaliku selleks, et minimeerida nii katsete arvu kui ka loomadele põhjustatavaid kannatusi.
Komisjoni aruanne oli heaks alguseks.
See näitas, et komisjon on väga huvitatud sellest, et liikuda loomkatsete lõpetamise poole niipea kui võimalik.
Mitmes küsimuses oli komisjoni ettepanek siiski ebaselge ja sellel võib olla komisjoni taotlusele vastupidine mõju.
Komisjoni ettepaneku ilmselge vajakajäämine seisneb tõsiduse klassifikatsioonide määratluse puudumises.
Komisjon palus õigupoolest seda, et Euroopa Parlament võtaks vastu otsuse klassifikatsioonidega seotud eeskirjade kohta, teadmata, mis need tegelikult endast kujutavad.
Lisaks sellele tähendavad mõned sätted, eeskätt soovitused loomade taaskasutamise kohta ja ettepanek kasutada F2-ahvilisi (teise põlvkonna ahvilisi), tõenäoliselt seda, et kasutada tuleb palju rohkem loomi.
F2-ahviliste puhul ei ole tehtud mingit teostatavusuuringut, et teha kindlaks, kas komisjoni väljapakutut saab ellu viia.
Mõju hindamisel vaadatakse üksnes numbreid; heaoluga seotud mõju ei analüüsita üldse.
Sel põhjusel pidi Euroopa Parlament tingimata ettepanekut parandama: mitte muutma seda leebemaks, vaid selgitama täpselt, millal ja millistel tingimustel peaksid loomkatsed olema lubatud.
Ma usun, et põllumajanduse ja maaelu arengu komisjoni raportiga on saavutatud tasakaal Euroopa Liidus teadusuuringute jätkumise tagamise ja loomade heaolu parandamise vahel.
Loomade heaolu seisukohast on see samm edasi.
Asja tuumaks on loomkatsete alternatiivide propageerimine rahaliste kohustuste võtmise kaudu, suurema rõhu asetamine kolmele põhimõttele - asendamine, vähendamine ja täiustamine - ning Euroopa Alternatiivsete Meetodite Tõestamise keskuse rolli tugevdamine.
Lisaks sellele olen samuti välja pakkunud primaatidega tehtavate katsete korrapärased temaatilised hindamised, et tuvastada katsed, mis ei ole vajalikud, ja need siis järk-järgult kaotada.
Samuti on see samm edasi meditsiiniuuringute seisukohast.
Sellega ajakohastatakse praeguseid aegunud õigusakte ja võimaldatakse jätkata meditsiiniuuringuid, kui need on teaduslikult ja eetiliselt põhjendatud.
Ma leian, et see on ülimalt tähtis.
Me tahame ka, et loomkatseid vähendataks.
Euroopa kodanikud nõuavad aga õigusega ka seda, et nende käsutuses oleksid kõige paremad ja tõhusamad ravimid.
Usaldusväärne Euroopa tasandil uurimis- ja arendustegevus on väga oluline.
Vaktsiinid lastehalvatuse, punetiste, B-hepatiidi, difteeria, leetrite, mumpsi ja meningiidi vastu, samuti kombineeritud HIV-ravimid, astma kontrolli all hoidmise ravimid ja enneaegsete vastsündinute elutagamissüsteemid ning Parkinsoni tõve ravis kasutatav aju süvastimulatsioon on kõik töötatud välja loomade, eeskätt primaatidega tehtud katsetuste tulemusel.
Sellega on päästetud miljonite inimeste elusid või parandatud nende elukvaliteeti.
Kuni meil ei ole olemas alternatiive, ei ole minu arvates mõistlik sedalaadi katseid kehvasti sõnastatud õigusaktide kaudu kas otseselt või kaudselt ebaseaduslikuks tunnistada.
Kõnealuse direktiiviga pandaks paika raamistik tagamaks seda, et me saaksime loomkatsete läbiviimise järk-järgult lõpetada niipea, kui alternatiivsed meetodid on olemas.
Sellega antakse märkimisväärne tõuge alternatiivide otsimisele ning tänu sellele liigume kindlalt sinnapoole, et ühel päeval loomkatsete läbiviimine täielikult lõpetada.
Me oleme põllumajanduse ja maaelu arengu komisjonis saavutanud hea kompromissi.
Näib aga, et liberaalide fraktsioon püüab selles kokkuleppes vigu leida.
Ma soovitan neil selle raporti vastu mitte hääletada, kuna see viiks meid loomade heaolu osas paar aastat tagasi ning nende poolt sellise sammu astumine oleks täiesti vale.
<D>
kirjalikult. - (RO) Euroopa Liidu demograafiline puudujääk ja elanikkonna vananemine seab ohtu tööturu, tervishoiu- ja pensionisüsteemid.
Sellises olukorras on sinine kaart vastukaaluks Ameerika Ühendriikide rohelise kaardi süsteemile, mis on osutunud tõeliselt edukaks, kui mõelda, et umbes 50% kõrgelt kvalifitseeritud töötajaid valivad kas Ameerika Ühendriikide või Kanada turu.
Arvan, et meile on vaja kõigi 27 liikmesriigi jaoks ühtset sisserändesüsteemi, et Euroopa Liidu iga liikmesriik saaks kõrgelt kvalifitseeritud tööjõust kasu.
Minu jaoks on sama oluline, et EL tunnustab neid professionaale vääriliselt, pakkudes neile õiglast ja mittediskrimineerivat palka.
Enne kui lõpetan, tahaksin siiski väga rõhutada asjaolu, et ELi tööturg ei ole veel täielikult avatud uute liikmesriikide töötajatele.
Sellepärast peame olema väga tähelepanelikud, et vastuvõetavad meetmed ei diskrimineeriks Euroopa Liidu de facto kodanikke.
<D>
Proua juhataja, olles peaaegu kolm aastat tagasi selle algse kirjaliku deklaratsiooni üks kaastoetajatest, millega nõuti kõnealust keeldu, sooviksin õnnitleda kõiki, kes on seda ettepaneku projekti edasi viinud.
425 Euroopa Parlamendi liiget allkirjastasid selle deklaratsiooni, see peegeldab selles küsimuses valitseva seisukoha tugevust mitte ainult parlamendiliikmete, vaid ka meie valijaskonna seas.
Praegu tapetakse kogu maailmas kaubanduslikul eesmärgil aastas peaaegu miljon hüljest ja kui me homme selle paketi üle hääletame, aitame teha lõpu ühele kõige põlastusväärsemale näitele loomadevastasest julmusest.
Mul on väga hea meel, et kompromissid, nagu väljapakutud märgistamissüsteem, on jõuliselt tagasi lükatud, et me saaksime täielikult täita miljonite Euroopa kodanike nõudeid.
Poolt hääletamine tähendaks julmuse lõpetamise toetamist.
Samuti on tegemist otsuse ja võiduga kõigi meie jaoks, kes me ei ole leppinud eitava vastusega.
Ma mäletan väga hästi neid kohtumisi komisjoni ametnikega, kus meile öeldi, et hülgepüügi keelustamine on lihtsalt võimatu.
Praegune näide näitab aga, et kui me suudame koondada piisava poliitilise tahte - ja siinkohal tänan vabaühendusi, kes on meid selle eesmärgi saavutamisel aidanud -, siis saab võimatu võimalikuks ning mul on selle üle hea meel.
<D>
(EL) Härra juhataja, volinik, meil on kombeks öelda, et oleme liit, mille aluspõhimõte on solidaarsus.
Praegu vajavad kodanikud liitu, kes seda põhimõtet ka ellu viiks.
Nad vajavad tegusid, mitte pelgalt sõnu.
Kutsume nüüd nõukogu üles võtma arvesse kodanike ootusi ja näitama, et ta suudab oma solidaarsusfondi puudutavate ülesannetega toime tulla.
Me kõik oleme oma kodumaal kogenud, millised tagajärjed on sagedastel looduskatastroofidel.
Me kõik oleme näinud katastroofist tabatud kaaskodanike meeleheidet ning me kõik teame ja mõistame, kui oluline on nende kodanike jaoks tunda, et Euroopa Liit neid aitab.
2006. aasta mais võttis Euroopa Parlament vastu Euroopa Komisjoni kava uue solidaarsusfondi jaoks - uue, kiirema, paindlikuma ja tõhusama fondi jaoks, mida ta kavatses hakata rakendama ajavahemikus 2007-2013, kuid mis on seni kogunud nõukogu laual tolmu.
Ma tõepoolest ei suuda mõista, kuidas on võimalik, et meil on selline hea abivahend olemas ja me ikkagi ei kasuta seda.
Euroopa Liit vajab uut solidaarsusfondi praegu rohkem kui kunagi varem.
<D>
(NL) Tahaksin öelda Hannes Swobodale, et ka Euroopas on üks erakond juba keelustatud.
Ma räägin Belgiast, kus 2005. aastal keelustati suurim flaami erakond Vlaams Blok.
Mõistagi ei anna see Türgile ettekäänet samuti erakondade keelustamiseks.
Olles seda öelnud, jahmatab mind, proua juhataja, et nõukogu ja komisjon on rahul Türgi karistusseadustiku kurikuulsas artiklis 301 tehtud kosmeetiliste muudatustega, kuigi karistusseadustik kehtestab sõnavabadusele jätkuvalt mitmeid piiranguid.
Karistatav rikkumine on nüüd türgi rahva solvamine, mitte enam türkluse solvamine.
See on üksnes semantika küsimus, mis võib endiselt kaasa tuua reaalseid vanglakaristusi.
Artiklit 301 ei ole vaja muuta, vaid see tuleb tühistada koos kõigi selliste õigussätetega, mis on vastuolus sõnavabaduse ja demokraatlike põhiõigustega.
Kui seda ei tehta, tuleb läbirääkimised lihtsalt peatada, nagu alati on lubatud.
Lubati, et läbirääkimisprotsess toimub samas tempos Türgi reformidega.
Tegelikult see nii ei ole, sest juba usutakse, et varsti avatakse kaks uut peatükki.
Kui Euroopa Liit kiidab heaks taolised kosmeetilised parandused, kaotab ta igasuguse usaldusväärsuse ning kogu ülejäänud läbirääkimisprotsess muutub groteskseks farsiks.
<D>
(BG) Me peaksime leidma kombinatsiooni lahendustest, üldisest mudelist ja põhimõtetest.
Raportis on see suurepäraselt selgeks tehtud.
Keskkonna kaitsmine on odavam kui selle taastamine, aga võimetus kasutada õiglaseid turuvahendeid tähendab varjatud toetuste andmist saastajatele.
Roheline tööriistakast vajab paindlikkust, kui tahame olla kindlad ja veenduda, et see ei mõjuta negatiivselt teisi näitajad ega suurenda kodanike koormust.
Kaubandusvahendeid on vaja kombineerida investeeringute soodustamisega uutesse tehnoloogiatesse, tasakaalustavate vahenditega puudujäägist väljatulemiseks.
Üksikud riigid loevad küll!
Näiteks Bulgaarial saavad tulevikus olema probleemid.
Kozlodui tuumaelektrijaama teatud osade sulgemine tõi kaasa soojuselektrijaamade mahtude kasvu ja elektrihindade tõusu.
See suurendab heidet, samal ajal kui madalad kasvuhoonegaaside saastekvoodid toimivad karistustena ja tarbijad maksavad hinnatõusu kinni.
Kui süsinikdioksiidi saastekvoote ümber ei jaotata ja elektrijaamade sulgemise eest kompensatsiooni ei maksta, toob teiste kaubandusvahendite kohaldamine kaasa veelgi rohkem probleeme.
Keskkonnamajandusel on oma sotsiaalne mõõde ja me ei peaks ootama 2010. või 2013. aastani, enne kui tegutsema asume.
<D>
Daamid ja härrad, seoses olukorraga Liibanonis on Euroopa Liidu ja liikmesriikide diplomaatiline tegevus jätkuvalt keskendunud Liibanonis rahu, stabiilsuse, majandusarengu ja inimõiguste austamise edendamisele
Me teeme jõupingutusi Liibanoni suveräänsuse, poliitilise iseseisvuse, territoriaalse terviklikkuse, ühtsuse ja stabiilsuse säilitamiseks ja tugevdamiseks.
Euroopa Liit toetab Liibanoni demokraatlikke institutsioone ja peaminister Fouad Siniora seaduslikku valitsust.
Samas oleme mures Liibanoni institutsioonide kauakestva halvatuse pärast.
See on kestnud alates 2006. aasta novembrist ning kui 2007. aasta novembris jäi vabaks presidendi koht, süvenes see halvatus veelgi.
Lisaks sellele, et Euroopa Liit on Liibanoni suurim rahaline toetaja, on see teinud ka aktiivseid diplomaatilisi jõupingutusi, leidmaks lahendust riigi poliitilisele halvatusele.
Selles raamistikus toetame ÜRO, Saudi Araabia ja Araabia Liiga jõupingutusi.
Euroopa Liit toetas kolme aasta kava, mille Araabia Liiga välisministrid ühehäälselt vastu võtsid.
Nagu on hästi teada, näeb see kava ette kohesed presidendivalimised, rahvusliku ühtsuse valitsuse moodustamise ning uue valimisseaduse vastuvõtmise.
Kuigi Liibanoni parteid on väljendanud oma toetust sellele kavale, tõlgendavad nad selle täitmist erinevalt.
Ettepaneku elluviimist takistavad kaks peamist asjaolu.
Neist esimene on sisemine, sest parteid ei suuda jõuda kokkuleppele, kuidas nad peaks olema valitsuses esindatud, kuidas ministrikohti jagada ning milline peaks olema uus valimisseadus.
Teine takistus on seotud Süüriaga, mis keeldub loobumast oma mõjust Liibanonis.
Kõigele vaatamata on Araabia Liiga kava praegusel ajahetkel endiselt ainus algatus, mis võib aidata riigi poliitilisest tupikust välja.
Me eeldame, et Araabia Liiga peasekretär Amr Moussa jätkab oma jõupingutusi praeguse olukorra lahendamiseks.
Selles osas toetab Euroopa Liit teda igati.
Kahjuks ei andnud märtsi lõpul Damaskuses toimunud Araabia Liiga tippkohtumine olukorra lahendamiseks vajalikke tulemusi.
Kuna Süüria sekkus presidendivalimiste protseduuri, ei saatnud Liibanon protestiks oma esindajaid tippkohtumisele.
Seoses sellega tahan rõhutada Euroopa Liidu toetust mitmetes ÜRO julgeolekunõukogu resolutsioonides väljendatud seisukohtadele.
Veel üheks kinnituseks Euroopa Liidu toetusest ÜRO jõupingutustele on selle osalemine ÜRO Liibanoni missioonis.
Suurim osa Liibanonis asuvatest sõjalistest jõududest pärineb ELi liikmesriikidest.
Vaatamata arvukatele rünnakutele, mille käigus on hukkunud kuus Hispaania kontingendi liiget ja kolm Iiri sõdurit on saanud haavata, on missioon olnud edukas ning 2007. aasta augustis pikendati seda veel ühe aasta võrra.
Euroopa Liidu liikmesriigid toetavad ka ÜRO Liibanoni erikohtu asutamist Hollandis.
Samuti väärib mainimist, et 2007. aastal jõustus EL-Liibanoni tegevuskava.
See dokument täiustab varasemat koostööd Barcelona protsessi Euroopa ja Vahemere piirkonna komisjoni raames ning mõned antud tegevuskavas ette nähtud tegevused on juba alanud.
<D>
Poolteist kuud enne Kopenhaageni tippkohtumist ootab maailm meilt vältimatut kliimamuutust arvestades konkreetseid abinõusid - tegutsemist, mis näitab vastutustunnet ning läbimõeldust inimeste ja nende ohutuse tagamisel.
Oleme kõik kursis valitsustevahelise kliimamuutuste ekspertrühma aruannetega, milles on selgelt kirjas, et suures osas on viimase 50 aasta jooksul toimunud soojenemine inimtegevuse tagajärg.
Kliimaküsimused on 21. sajandil saanud geopoliitiliseks ja majanduslikuks prioriteediks, mis nõuab julgeid otsuseid pikaajaliste meetmete kohta.
Maailmas üksmeelele jõudmiseks on vaja sõlmida kliimalepingud, mille aluseks on uued kasvuhoonegaaside vähendamise mudelid pärast 2012. aastat.
Kyoto protokoll oli esimene samm maailma valitsuste mõttelaadi muutmises seoses keskkonnakaitsega.
Me peame sellise mõttelaadiga jätkama.
Aga me ei saa piirduda kasvuhoonegaaside heitkoguste vähendamisega ainult arenenud riikides nagu Ameerika Ühendriigid ja Hiina.
Vaja on toetada väiksemaid ja vaesemaid riike, kellel on probleeme alternatiivsete, roheliste energiaallikate juurutamisega.
See ei tähenda ainult rahalist abi, vaid ka koolitamist ja kogemuste jagamist seoses rohelise majanduse loomisega.
Otsuste langetamisel peaksime mõtlema ka inimestele.
Peaksime neid teavitama ja harima ning veenma neid investeerima keskkonnakaitsesse.
Nagu iga poliitilise ohutusmeetme puhul on inimeste toetus ja koostöö asendamatu.
<D>
kirjalikult. - (SV) See omaalgatuslik raport toob esile kalanduse ja akvakultuuri seoses Euroopa rannikualade integreeritud majandamisega.
Ökoloogiliselt säästlik akvakultuuri ja kalavarude majandamine on loomulikult oluline, et kaitsta keskkonda, milles me elame.
Kahjuks eirab raport probleeme, mis ELi kalandussektoriga kaasnevad.
Seetõttu oleme otsustanud hääletamisest hoiduda.
Kalalaevastike liigse tootmisvõimsuse tulemuseks ELis on liiga suured väljapüügid.
See ähvardab mere ökosüsteemi ning söödavate kalade varusid.
Sooviksime näha kalalaevade olulist vähendamist ning kalapüügikvoote, mis põhinevad bioloogiliselt ohututel ja teaduslikel alustel.
Muidugi peab sektori ümberkorraldamisest mõjutatud töötajatele pakkuma tööturukoolitusi ning mõistlikku rahalist toetust, et nad oleksid võimelised võtma vastu tööd teistes majandusvaldkondades, kus tööjõudu vajatakse.
<D>
komisjoni liige. - Nõustun teiega täielikult ja see on väga vastutustundlik seisukoht.
Mul on väga hea meel, et saate olema selle väga tähtsa õigusakti raportööriks.
Loomulikult arutasime me kõike.
Mulle meenub, et Nairobis arutasime just nimelt kõnealust küsimust.
Me arutasime seda minu talitustes, muude talitustega ja teiste volinikega ning jõudsime järeldusele, et mõistlik ja tasakaalustatud seisukoht oleks lisada ettepanekusse säte, mis lahendab probleemid, millega energiamahukad majandusharud võivad kokku puutuda juhul, kui me ei saavuta rahvusvahelist kokkulepet või kui rahvusvaheline kokkulepe ei sea muudes riikides samavõrd ambitsioonikaid süsinikupiiranguid kui Euroopa Liidus.
Me otsustasime, et 2010. aastaks määratleme erapooletute kriteeriumite abil need majandusharud ja 2011. aasta juuniks hindame olukorda selles mõttes, et kas meil on rahvusvaheline kokkulepe või isegi rahvusvahelised valdkondlikud kokkulepped.
Seetõttu ma loodan ja siiralt usun, et me saavutame 2009. aasta lõpuks kokkuleppe, mis lahendab tulemuslikult kliimamuutusega seotud probleemid.
Siiski, kui me ei saavuta kokkulepet või kui see ei ole piisavalt ambitsioonikas, on meie ettepanekus sätted, mis võimaldavad meil olukorda hinnata ja sellest lähtuvalt kas eraldada heitmekvoodid nendele energiamahukatele tööstusharudele kuni 100% ulatuses ettenähtud mahust või lubada importijate lülitamist meie heitkogustega kauplemise süsteemi ja loomulikult näha ette kohustus maksta samasuguste kvoodikoguste eest kui kohalikud tootjad, võrdsustades seeläbi olukorra - või isegi rakendada neid meetmeid kombineeritult.
Seeläbi anname oma tööstusele vajaliku kindlustunde, et me tegeleme probleemidega.
Samas anname hoiatuse muudele riikidele: neil oleks parem rahvusvahelise kokkuleppega nõustuda.
Seega saavutame selle hästi tasakaalustatud seisukoha abil kõik eesmärgid ning ma loodan, et parlament ja nõukogu hääletavad ja võtavad õigusaktid vastu esimesel võimalusel, kas siis selle aasta lõpuks või järgmise aasta varakevadel.
<D>
Härra juhataja, volinik, daamid ja härrad, esiteks ja Euroopa Parlamendi sotsiaaldemokraatide fraktsiooni nimel soovin õnnitleda raportööri tema töö puhul, samuti selle puhul, et ta püüdis leida üksmeelt variraportööridega ja tegi jõupingutusi, et püüda saavutada osapoolte vahel soovitud kokkulepet.
Lõhna- ja maitseaineid käsitleva määruse ettepaneku eesmärk on selgitada ja ajakohastada lõhna- ja maitseainete ning lõhna- ja maitseomadustega toiduainete koostisosade kasutamise eeskirju, võttes arvesse lõhna- ja maitseainete valdkonnas toimunud tehnoloogilist ja teaduslikku arengut, arenguid Euroopa Liidu toiduainete alastes õigusaktides ning samal ajal inimtervise kaitse alaseid nõudeid.
Määruses sätestatakse lõhna- ja maitseainete või lõhna- ja maitseomadustega toiduainete koostisosade kasutamise üldised tingimused, selles sisalduvad lõhna- ja maitseainete selged mõisted, üldised eeskirjad nende kasutamiseks ning inimtervisele ohtlike ainete märgistamise ja maksimaalmäärade eeskirjad.
Teise lugemise käigus saavutatud kompromiss on komisjoni, nõukogu ja parlamendi vahelise koostöö tulemus.
Toimunud on mitmed kohtumised, läbi on räägitud vastuolulisemate küsimuste osas ning mööndusi on teinud kõik pooled.
Sellest olenemata peegeldab kokkulepe erinevate parlamendi esitatud muudatusettepanekute põhimõtteid, mis võtab arvesse kahte peamist eesmärki: tarbijate teavitamine ja nende huvide kaitsmine ning ka rahva tervise kaitse.
Lõhna- ja maitseained ning lõhna- ja maitseomadustega ained peavad olema ohutud ning nende kasutamine ei tohiks tarbijaid eksitada.
Seoses sellega sätestatakse uues õigusaktis lõhna- ja maitseainete ning lõhna- ja maitseomadustega toiduainete koostisosades sisalduvate teatud ainete maksimaalmäärad, mis võivad olla inimtervisele mürgised ja ohtlikud, võttes arvesse Euroopa Toiduohutusameti teaduslikke arvamusi.
Maksimaalmäärasid ei kohaldata kolme aine suhtes: estragoli, safrooli ja metüüleugenooli suhtes, kui need esinevad liittoitudes, millele ei ole lisatud lõhna- ja maitseaineid, kuid on lisatud ainult lõhna- ja maitseomadustega toiduaine koostisosad ürtide ja/või vürtside kujul.
Sellest olenemata vaadatakse see erand läbi, kui ilmnevad teadusliku tõendid selle kohta, et nende tarbimine kujutab endast ohtu tervisele.
Loodusliku mõiste on ikka veel tarbijatele segadust tekitav, kuid uus ettepanek looduslike lõhna- ja maitseainete märgistamise kohta ei vasta paremini tarbijate ootustele, kuna mõiste "looduslik” kasutamine piirdub nende lõhna- ja maitseainetega, mis on saadud looduslikest lõhna- ja maitseühenditest, kus vähemalt 95% lõhna- või maitsekomponendist peab olema saadud osutatud looduslikust allikast.
<D>
Austatud juhataja! 2008 oli äärmiselt oluline aasta Euroopa ja tõepoolest üleilmse majanduse jaoks.
See oli aasta, mida iseloomustas suur ebakindlus kriisi ulatuse osas, mis näis vaid süvenevat.
Samuti oli palju ebakindlust aja suhtes, mis kuluks Euroopa majanduste taastumiseks, ja lisaks vahendite suhtes, mida me taolise taastumise ajendamiseks kasutama peaksime.
EKPl, kes pidi seisma silmitsi mitmete väljakutsetega, ei olnud lihtne aasta.
2008. aastal tegi EKP koostööd teiste suuremate pankadega ja kujundas koordineeritud lähenemisviisi, et tagada pangandussüsteemile piisavalt lühiajalist likviidsust, ning see EKP lähenemisviis on osutunud äärmiselt edukaks.
Selles suhtes pean toetama kolleegi järelduses, milleni ta EKP soorituse osas jõudnud on.
Olen nõus, et 2008 oli otsustav ning et vastutajad on olnud ülesande kõrgusel.
Samuti jagan mõnda raportööri murest seoses intressimäära kärbete edastamisega pangalt tarbijale ning arvan, et seda tuleks lähemalt uurida, mistõttu palun teil endale märge teha, Jean-Claude Trichet.
Üleüldiselt on minu arvates tegemist äärmiselt tasakaalustatud raportiga, oivalise tööga, mida Malta kolleeg Edward Scicluna on teinud.
<D>
fraktsiooni ALDE nimel. - (ET) Lugupeetud volinik, president, kolleegid.
Raportöör proua Bauer ütles, et vaesusel on naise nägu.
Ka mina pean kordama, et juba aastal 1957 sisaldas Rooma lepingu artikkel 119 põhimõtet, et naised ja mehed peaksid saama võrdse töö eest võrdset tasu.
Täna, aastal 2008, aga teenivad naised Euroopa Liidus keskmiselt 15 protsenti vähem kui mehed, minu koduriigis Eestis lausa 25 protsenti vähem.
Palgaerinevus mõjutab oluliselt naiste olukorda majanduslikus ja ühiskondlikus elus nii aktiivse tööea jooksul kui ka pärast seda.
Samuti süvendab see naiste sattumist vaesusriski, eelkõige üksikvanemaga peredes.
Tihti muutub palgaerinevus pärast aktiivse tööea lõppu naiste ja meeste pensioni erinevuseks.
Üksik naispensionär elab sageli vaesusriskis.
Sellest tulenevalt tervitan raportis väljakäidut, et Euroopa Komisjonil tuleks 31. detsembriks 2009 esitada õigusakti ettepanek meeste ja naiste võrdse tasustamise põhimõtetega seonduvate kehtivate õigusaktide läbivaatamise kohta.
Liiga palju ja liiga pikka aega oleme vastu võtnud õigusakte, aga tulemused ei ole kiita.
Nagu on näidanud aeg, siis pelgalt Euroopa Liidu õigusaktidega me seda probleemi ei lahenda.
Oluline väljund probleemi lahendamisel on teema tähtsustamine poliitilistes tegevuskavades.
Ainult tõhus poliitikate segu, mis hõlmab paremate ja tõhusamate õigusaktide kõrval ka vastutaja määratlemist, annab võimaluse see probleem ükskord ka positiivselt lahendada.
Tänan raportööri väga õigete aspektide väljatoomise eest raportis ja tänan teid mind kuulamast.
<D>
komisjoni liige. - Euroopa Liidul on Lähis-Ida rahuprotsessis oluline roll nii poliitilises kui ka praktilises plaanis.
Poliitilisel tasandil põhineb Euroopa Liidu roll tugevatel kahepoolsetel suhetel kõigi selle tähtsa piirkonna riikidega.
Euroopa naabruspoliitika (ENP) loob raamistiku kahepoolsetele suhetele, mida on võimalik iga riigi vajadustele kohandada.
ENP kohtumised võimaldavad regulaarseid, süvitsiminevaid ja otsekoheseid arutelusid paljudel teemadel, mille hulka kuulub ka Lähis-Ida rahuprotsess.
Euroopa Liit on kasutanud ENP kohtumisi Iisraeli ja palestiinlastega platvormina eri küsimuste arutamiseks, sh poliitiliste teemade, konkreetsete inimõiguste küsimuste, kohapealse olukorra, meie abikavade jne käsitlemiseks.
Alati on ENP raamistik aidanud kaasa regulaarsele teabe- ja arvamustevahetusele.
Praktilisel tasandil kujundab Euroopa Liit piirkonnale antava märkimisväärses suuruses abi paketi välja ENP raames toimunud kahepoolsete konsultatsioonide alusel.
Euroopa Liit annab näiteks olulist toetust Palestiina riigi ülesehitamiseks, samuti abistatakse kogu Lähis-Idas pagulasi.
Paralleelselt kahepoolsete suhetega on Euroopa Liit pidevalt toetanud mitmepoolset lähenemist Lähi-Ida rahuprotsessile.
Vahemere Liit on samuti üks foorum, kus kogu piirkonna partnerid saavad Lähis-Ida rahuprotsessi käsitleda.
Lisaks kuulub Euroopa Liit koos Ameerika Ühendriikide, Venemaa ja Ühinenud Rahvaste Organisatsiooniga nelikusse, mis toetab käimasolevaid lähenemiskõnelusi Iisraeli ja palestiinlaste vahel.
19. märtsil 2010 toimunud neliku kohtumisel anti mõista, et kõiki lõpliku staatuse küsimusi lahendav rahulepe võiks sündida 24 kuu jooksul.
<D>
(FR) Hr juhataja, volinik, nõukogu eesistuja, me tervitame asjaolu, et nõukogu on lõpuks andnud Euroopa Komisjonile mandaadi rääkida Ameerika Ühendriikidega läbi 12 riigi, kes senini ei osalenud viisavabaduse programmis, programmiga ühinemise üle.
Samuti on heaks märgiks, et paralleelselt nende läbirääkimistega avatakse läbirääkimised reisiloa elektroonilise süsteemi ja andmete vahetamise üle.
Kuid kas see mandaat teeb siiski võimalikuks peatada üksnes Euroopa lähenemisviisi kasuks kahepoolsed läbirääkimised?
Loodame nii.
Tuletaksin teile taas meelde, et viisavabaduse ning Ameerika Ühendriikidega andmete vahetamise, nagu broneeringuinfo, küsimuses ei ole mitte mingisugused kahepoolsed läbirääkimised vastuvõetavad ning et kaaluda võib vaid kokkuleppeid Euroopa Liidu tasandil.
Kas see läbirääkimismandaat sisaldab samuti volitust üldise isikuandmete kaitse kokkuleppe kohta?
See on, mida ma soovin küsida, sest Ameerika õigusaktid välistavad eurooplased siiani ning ei kaitse neid.
Viimasena sooviksin ma juhtida tähelepanu sellele, et SIS (Schengeni infosüsteem) ja VIS (viisainfosüsteem) loodi konkreetsetel eesmärkidel ning et nende süsteemide kaudu andmetele juurdepääsu avamine kolmandatele riikidele rikuks eesmärgipärasuse ja proportsionaalsuse põhimõtet.
Seega me loodame teile.
<D>
raportöör. - Hr juhataja, ühise seisukoha osas muudatusettepanekuid ei ole.
Seda tänu suurepärasele tööle parlamendi, nõukogu ja komisjoni vahel ning eriti minu variraportööride pr Wallise ja hr Gauzès'i (fraktsioon PPE-DE) tööle, kes juhindusid tugevalt nõukogust ja komisjonist.
Arvan, et on möödunud üle aasta ajast, mil me selle ettepaneku osas kokku leppisime, kuid see on selle sektori vahendusekspertide ja -spetsialistide vastus parlamendi kõige esimesele veebipõhisele arutelule, mis veenis meid selle õigusakti väärtuses.
Tean, et nad tervitavad tänast hääletust, mis muudab need ettepanekud õigusaktiks.
Liialt tihti näeme juhtumeid, kus abielu või suhe, millesse on kaasatud lapsed, muutub halvaks ning osapooled lõpetavad aastatepikkuste kohtumenetluste ning tohutute õigusabi kuludega.
Üks minu valijatest, kellel oli kreeklasest partner, sai tohutud õigusabi arved ning pidi oma laste tagasisaamiseks käima kolm aastat mööda kohtusüsteemi.
Vahendamine saab seega olla kodanike jaoks väärtuslikuks töövahendiks, et saavutada õiguskaitse kättesaadavus ning potentsiaalselt alandada vaidluse lahendamise kulusid, ilma tihti terava kohtupinki minemise protsessita.
Sellel on lisanduv hüve, mis seisneb kohtu aja vabastamises juhtumitest, mis kohtu otsust ei vaja.
See uus õigusakt peaks aitama inimesi kogu Euroopas, et saada kiire ja taskukohane õiguskaitse kättesaadavus.
Seetõttu soovitan parlamendiliikmetel tungivalt teist lugemist toetada ning avada kodanikele kogu ELis uued teed kahju hüvitamiseks ja õiguskaitsevahendite kasutamiseks.
(Aplaus)
<D>
(NL) Õnnitlused raportöör Van Heckele hea raporti eest.
Tänan samuti volinikku eriliselt korraliku Accra töödokumendi eest.
Kolm tähelepanekut.
Esiteks, tõhusam abi nõuab, et doonorriigid kooskõlastaksid oma abi paremini riigistrateegia alusel, mille puhul lõunapoolsed partnerriigid võtavad juhtrolli.
Ent see tähendab, et ka prioriteedid tuleb neis riikides otsustada demokraatlikult, see tähendab koostöös riigi parlamendi ja kodanikuühendustega, kuid seda hetkel ei toimu.
Minu jaoks tundub möödapääsmatu naiste kaasamine sellesse dialoogi.
Teiseks, doonorriigid peavad lõpetama abile arvukate tingimuste seadmise ja panustama mõõdetavatele tulemustele.
IMFi ja eriti Maailmapanga poolt seatud majanduslikud tingimused peavad kaduma, kuna tihti on need vasturääkivuses aastatuhande eesmärkidega.
Seetõttu ütlen ma raportöörile, et lõige 28 tuleks raportist välja jätta.
Kolmandaks, parem abi ei ole vabanduseks abimahu kahanemisele.
Hetkel arenguabi mitte ainult ei lange, arvud on ka subjektiivsed selle suhtes, mida me abiks peame, vaid see ei ole ka partnerriikidele suureks abiks, nagu näiteks tudengitele või põgenikele Euroopas makstav raha või võlgade kustutamine.
Seetõttu on otsustava tähtsusega, et doonorriigid peaksid oma 0,7 % lubadusest kinni ja otsustaksid konkreetsed ajakavad.
Volinik, ma loodan, et nõukogu kuulab esmaspäeval seda sõnumit.
<D>
fraktsiooni PSE nimel. - (ES) Alates 1977. aastast on enamik finantsteenuseid, sh. kindlustus ja investeerimisfondide haldamine käibemaksust vabastatud.
Selle aja jooksul on esile kerkinud kaks põhilist probleemi: vabastuse ulatuse määratlemine ja võimatus saada vabastusega teenuse pakkumisel kulutatud käibemaksu korvamist, mistõttu muutus sagedasemaks nähtuseks peidetud käibemaks.
Globaliseerumine, Euroopa rahanduse integreerumine ja turgude konsolideerumine, mis on avaldanud mõju toimingute organiseerimisele ja allhankele, et selliseid teenuseid pakkuda, on muutnud olukorra veelgi keerulisemaks.
Kõnealune aruanne on esimene üritus uuendada direktiivi, mis lisaks oma mitmetimõistetavusele, mille tagajärjel peab sekkuma Euroopa Kohus, on ka iganenud.
Õnnitlen raportööri hr Muscatit suurepärase töö eest, mille tulemusel valmis aruanne teemal, mis on majanduslikust seisukohast tundlik ja tehniliselt keeruline.
Tema ettepanekud kaasajastada kindlustus- ja finantsteenuste määratlusi, mis ühilduvad finantsteenuste tegevuskavaga ning on vabastuste suhtes ranged, on pälvinud üdise heakskiidu.
Tema pühendumus hoida ära hindade tõusu tarbijatele, mis on tulemus, kui maksustavad isikud otsustava valida maksustamise, on samuti pälvinud üldise heakskiidu.
Lõpptulemus, mis hõlmab spetsiifilist käibemaksuvabastust ettevõtetele, kes on otsustanud sõlmida kulude jagamise kokkuleppeid, kasvatab tegevusvaldkonna suhtes kindlustunnet ja liikmesriikide eelarvelist kindlustunnet, hoiab ära konkurentsi moondumised ja parandab pankade ja kindlustusandjate konkurentsivõimet, kasvatamata seejuures tarbijate kulusid.
Tahan väljendada oma rahulolu kahe aspekti üle, mis muudatusettepanekutes sisalduvad: viide kaaskindlustusele ja vahendamise kontseptsiooni parandatud määratlus, mis on piiratud professionaalsetele toimingutele, mille käigus pakutakse äratuntavalt selget, otsest või kaudset vahendustegevust, ning mis täpsustab, et vahendajad ei ole hilisemate tehingute lepinguosalised.
Lõpetuseks soovin hr Muscatile palju edu.
Olen kindel, et varsti naudib ta seda edu nõukogus, osaledes Euroopa integreerimises.
<D>
Härra juhataja, daamid ja härrad, ka mina tänan asepresident Tajanit mõnede selgituste eest, mis ta andis, ning soovin tema küsimusele kohe vastata.
Ta küsis Euroopa Parlamendilt, kas me tahame käsitleda seda ettepanekut koos; vastus on "jah”.
Suuliselt vastatav küsimus tulenebki sellestsamast meiepoolsest nõudest.
Me tahame seda käsitleda, kui meie käsutuses on kogu teave, et mõista, nagu te õigesti küsisite, kas see vahend on vajalik, samuti eeskätt seda, kas see on ohutu ning kas sellega austatakse inimeste eraelu puutumatust, mis on meie jaoks esmatähtis.
Me avaldame heameelt kirja üle, mille te saatsite kodanikuvabaduste, justiits- ja siseasjade komisjoni esimehele härra Deprezile ja kus te andsite lubaduse, mida me tahaksime pidada ametlikuks.
See on lubadus pidada nõu Euroopa andmekaitseinspektoriga.
Meie fraktsioon ei ole kehaskannerite suhtes veel ametlikku seisukohta võtnud; me vajame rohkem teavet ja peame käsitlema seda küsimust põhjalikumalt.
Vahepeal soovime aga seoses terviseaspektiga teada, mida tähendab tegelikult liigne kokkupuude eelkõige sagedaste reisijate jaoks; selles osas peame olema veendunud, et asjaomane teave on usaldusväärne, sest juba mitu aastat on sunnitud meid vedelikke maha jätma ning nüüd selgub, et see oli tõenäoliselt liigne ettevaatlikkus ning et niisugusel teabel ja antud hinnangutel polnud alust.
Meil on vaja proportsionaalsuse põhimõtte hindamist ning seda, et Euroopa Parlament osaleks protsessis täies ulatuses.
Me arvame, et neid meetmeid ei saa pidada üksnes tehnilisteks; need meetmed avaldavad otsest mõju inimõigustele ja eraelule.
Keeruline on ühendada turvalisust, eraelu puutumatust ja reisijate tervise kaitset, kuid selle tagamine on kohustus, mida parlament toetab ja mille täitmise ta usaldab teile.
Loodame, et saame selle teabe ning et teie ja Euroopa andmekaitseinspektor annate selle meile.
Me vajame veel andmeid, et saaksime teha kindla otsuse selle kohta, kui kasulikud kehaskannerid on.
<D>
fraktsiooni IND/DEM nimel. - Härra juhataja, tehnoloogiainstituudi lisamine olemasolevatele ülikoolidele tundub olevat hea idee, kuid see ei ole tänane teema.
Ettepanek on luua institutsioon, kus komisjon kontrollib juhatust, kes seejärel valib teadmiste- ja innovatsioonikeskused, millega alguses tehakse koostööd ja mis aja jooksul endaga liidetakse.
Instituut annaks isegi ELi logoga kvalifikatsioonitunnistusi, ilma viiteta ülikoolidele, mida on kasutatud.
Loomulikult on eesmärgiks innovatsioon, kuid seda ei saa lihtsalt soovides.
Ülikoolidele pealesurumine pigem lämmatab ettevõtlust kui edendab seda.
Kui te tahate innovatsiooni elavdada, siis vaadake ülikoolilõpetajate poole.
Vaadake inimesi VKEdes ja pakkuge neile vahendeid oma ideede arendamiseks ja edendamiseks.
Kui te soovitate ideede täiustamise ja levitamise võrku, siis see ei ole hea mõte.
Ühendus juba suhtleb kogu maailmaga.
Head ideed saavad ruttu rahvusvaheliseks.
Jumal hoidku, lõpetage see ülikoolide ühtlustamise püüe ja vaadake, millist väärtust pakub institutsioonide mitmekesisus.
Kui teil on ülearu raha, siis kasutage seda innovatsiooni toetamiseks.
Teadlased töötavad üksi või väikestes rühmades.
Sellised eurooplased nagu Archimedes, Newton, Pasteur, Ehrlich, Röntgen, Fermi, Teller ja Watson-Watt ei sündinud mingist instituudist.
Neil oli lihtsalt vaja aega ja ruumi mõtlemiseks ja teadustöö tegemiseks.
<D>
kirjalikult. - (SV) USA kaubandusembargo Kuuba vastu on kestnud 48 aastat.
Embargo mõjutab Kuuba elanikkonda ning seda kasutatakse pidevalt ja korduvalt ära Castro režiimi puuduste väljavabandamiseks.
Väidetakse, et kõik on Ameerika embargo süü ja seetõttu ei saa Kuuba rahvas selgelt süüdistada kommunistlikku valitsust ja ennast sellest distantseerida.
Kuuba demokraatlik opositsioon tahab embargo lõpetamist.
29. oktoobril 2009 hääletas 187 ÜRO liikmesriiki embargo lõpetamise poolt.
Kolm hääletas selle kehtimajäämise poolt ja kaks jäi erapooletuks.
Mitte ükski ELi liikmesriik ei hääletanud embargo säilitamise poolt.
Minevikus on Euroopa Parlament Kuuba-vastase embargo hukka mõistnud ja kutsunud üles selle kohesele lõpetamisele kooskõlas ÜRO peaassamblee korduvalt esitatud nõudmisele.
(P5_TA(2003)0374) Euroopa Parlament on samuti nentinud, et embargo ei täida oma eesmärki.
(P6_TA(2004)0061) Resolutsioonis viidatakse poliit- ja meelsusvangide olukorrale Kuubal.
Hääletusele eelnenud arutelul esitasin ma ettepaneku esitada Kuubale ultimaatum.
Embargo lõpetatakse ja kuue kuu jooksul tuleb vabastada kõik meelsusvangid ning alustada reformidega.
Kui režiim tingimustest kinni ei pea, siis rakendavad USA, EL ja Kanada uusi ja arukamaid sanktsioone, mis on sihitud Kuuba juhtkonna vastu, nagu riigile seatav reisimiskeeld ja Kuuba varade ja välisinvesteeringute külmutamine.
<D>
kirjalikult. - (EL) Põllumajanduses hõivatud rahvastikuosa vananemine, haritava maa mahajätmine ja põllumajandustootmise sektoris töötavate noorte osakaalu pidev vähenemine on viimase 20 aasta iseloomulikud muutused.
Aastate jooksul ei ole EL suutnud lahendada väikeste ja keskmise suurusega põllumajandusettevõtjate, eriti noorte probleeme.
ELi meetmed on osa selle põllumajandusvastasest poliitikast, mille eesmärk on vähendada tootmist ja koondada maa väheste suurte põllumajandusettevõtjate kätte.
Selle tulemus on põllumajanduses hõivatud rahvastikuosa kahanemine ja maapiirkondade mahajätmine, eriti noorte poolt.
Raport piirdub tulemustega.
Selles esitatavad meetmed jäävad kõnealuse poliitika raamistikku, seega varjavad need probleemide tegelikku põhjust: ELi vastuolulist poliitikat.
Kõnealuse poliitika ja põllumajandustootmise vastase ühise põllumajanduspoliitika eesmärk on edendada ja suurendada rahvusvaheliste monopolide tulu ning vähendada väikeste ja keskmise suurusega põllumajandustootjate sissetulekuid.
Raportis toetatakse aktiivselt 2003. aastal teostatud ühise põllumajanduspoliitika osalist läbivaatamist, kavandatud ühise põllumajanduspoliitika tervisekontrolli meetmeid ning põllumajanduse lisamist ELi ebapopulaarse Lissaboni strateegia raamistikku.
ELi põllumajandusvastase ja ebapopulaarse poliitika lõpetamine on ainus lahendus, mis võimaldab põllumajandustootjatel oma maale jääda.
See tagab pigem rahuldava sissetuleku kui rahvusvaheliste monopolide eesmärgid ja huvid.
<D>
Proua juhataja, üldiselt ma võiksin nõustuda nende kolleegidega, kes eesistujariigi Tšehhi aktiivset rolli kiitsid.
Ma ei saa aga nõustuda poliitilise tooniga, mida asepeaminister Vondra oma sissejuhatavates märkustes väljendas.
Tema poliitiline toon on liiga rahulik.
Jah, me oleme rääkinud ja me räägime ühel häälel, kuid see hääl ei ole piisavalt jõuline.
Sest kui me arvestame sellel karmil talvel kannatavate miljonite Euroopa kodanike täbarat olukorda, ei saa me olla rahulikud.
Huvitav, miks?
Me peame tegutsema - ja ma nõustun enamikuga kolleegidest, kes nõudsid uurimist -, sest me peame tegema kindlaks, kumb kahest osapoolest on vastutustundetum.
Mõlemad vastutavad!
Võib-olla on selle rahuliku poliitilise kõneluse põhjus asjaolu, et nüüd ei puuduta see üksnes Venemaad, vaid ka Ukrainat, ning see ei ole õige.
Ma arva tõesti, et lisaks sellele parlamendile peab ka eesistujariik kannatavate kodanike nimel häält tõstma.
<D>
Hr juhataja, volinik, ma tahaksin teha kolm märkust.
Esiteks soovin edasi anda tänusõnad hr Toubonile seoses viisiga, kuidas ta kogu protsessi juhtis.
Arvan, et igaüks meist nii täiskogu paremal kui ka vasakul tiival on tegelikult asjade käiguga rahul.
Minu arvates on raport väga hea ja tasakaalustatud.
Minu teine märkus puudutab siseturu müümist.
Ma arvan, et kõnealune dokument üritab müüa siseturgu ja meil on tõesti vaja seda teha.
Hr Goebbels, te viitasite enne nn põhjamaisele mudelile.
Lubage mul siinkohal öelda, et jah, ühelt poolt on põhjamaine mudel suunatud sotsiaalsele heaolule, kuid teiselt poolt ka majanduslikule avatusele.
Põhjamaad on riigid, kus järgitakse täielikult ühtse turu eeskirju - kaupade vaba liikumine, teenuste vaba liikumine (koos Poola torulukkseppadega!), raha ja inimeste vaba liikumine koos teistest riikidest tööle saabuvate inimestega -, olles seega samaaegselt avatud majandused.
Minu argument on, et me ei tohiks ühtset turgu maha suruda, sest see on arvatavasti parim asi üldse, mida me Euroopa Liidus kunagi saavutanud oleme.
Lõpuks tahan teile tuua näite selle kohta, kuidas ühtne turg ei tööta.
Tegemist on reaalsest elust pärit näitega.
Suve alguses ostis soomlasest Finnairi kapten Itaalias auto - mis tüüpi auto, jätan nimetamata.
Pool tundi pärast poest lahkumist pidas politsei ta kinni.
Nad võtsid ära ajutised numbrimärgid, mis ta oli Saksamaalt seaduslikult ostnud, konfiskeerisid auto ega tagasta seda enne detsembris toimuvat kohtumenetlust.
On täiesti tõenäoline, et ta jääb oma autost ilma, samas kui meie siin räägime siseturust, kus peaks toimuma kaupade täielik ja vaba liikumine.
Niisiis minu mõte on, et kõnealune raport on suurepärane ja näitab, et meil on tõesti vaja jätkata tööd ühtse turu edendamisel, hoides kenasti tasakaalu vaba konkurentsi ja sotsiaalse heaolu vahel.
<D>
Toetasin Salvador Garriga Polledo raportit, sest selle ülevaade tundus mulle õigustatuna katsumuste valguses, millele Euroopa Liidul tuleb eelseisvatel aastatel silma vaadata.
Ei ole realistlik kanda uusi vastutusalasid üle Euroopale, suurendamata rahalisi vahendeid, mida ta kasutada saab.
Oleksin aga soovinud, et Euroopa Parlament liiguks kaugemale õigustatud nõudmiste järgust ja seaks teatava hulga prioriteete.
Hulga kolleegide sõnade "üha enam” kordamine on liiga pinnapealne vastus.
Meil on vaja olla veenev Euroopa kulutuste tulemuslikkuse puhul võrreldes liikmesriikide kulutustega.
Lisaks on kulutuste kvalitatiivne mõõde vähemalt sama oluline kui kvantitatiivne mõõde.
Lõpuks kujutab Euroopa Liidu tasandil kulutamata raha ülekandmine ELi eelarvesse liikmesriikidele tagastamise asemel olulist säästude allikat.
Mis puutub omavahendite süsteemi kasutuselevõttu, olen jätkuvalt väga kõhklev finantstehingute maksu ühepoolse kehtestamise suhtes kindla mõju-uuringuta.
Toetus seda liiki meetmele, teadvustamata tagajärgi, näitab, et suur osa Euroopa Parlamendist on valel teel.
<D>
Proua juhataja, volinik, daamid ja härrad, meie fraktsioon toetab transpordi- ja turismikomisjoni omaalgatuslikku raportit ning selles sisalduvaid ettepanekuid kaubaveo kohta Euroopas.
Keskkonnasõbraliku kaubaveo raamtingimused, mis on kohandatud turu vajadustele, on Euroopa Liidule olulised kasvu ja tööhõive seisukohalt.
Siiski pean ütlema, et nii Euroopa Liidult kui ka liikmesriikidelt nõutakse suuremaid jõupingutusi transpordisüsteemi arendamisel ja uuendamisel.
Finantsvahekokkuvõtte koostamise ajal tuletame seda komisjonile meelde.
Kõnede pidamine ei aita, kui üleeuroopaliste võrgustike uuendamiseks ei eraldata piisavalt raha.
Transpordiinfrastruktuuri uuendamisest rääkides peame eelkõige silmas raudteetransporti.
Kõige tähtsam on uuendada enam kasutatavaid raudteekoridore ja varustada need ERTMSi (Euroopa raudteeliikluse juhtimissüsteem) Euroopa piiriülese raudteeliikluse kontrollisüsteemiga, et saaksime kaubaveo kiiresti maanteetranspordilt raudteetranspordile üle viia.
Kuid tõtt öeldes, volinik, kui te koostasite kaubaveoteenuste nimistu ettepanekut (mäletan, et Neil Kinnockil oli juba siis tulnud mõte eraldada raudteevõrgustik kaubaveo jaoks), järgisite te ka siis komisjoni ettepanekut "Põhiliselt kaubaveoks kasutatava raudteevõrgustiku suunas”.
Sellest ajast alates ei ole ükski komisjoni liige sellest enam rääkinud, sest nii teie kui ka meie teame, et meil ei jätku raha teise raudteevõrgustiku loomiseks lisaks tavalisele, mõistlikult välja arendatud ja turu vajadustele vastavale süsteemile.
Komisjon peaks seega tõe välja ütlema: idee eraldi raudteevõrgust on sumbunud.
Arendame siis välja mõistliku, kahe kasutusega võrgu: päeval peamiselt reisirongidele ja öösiti peamiselt kaubarongidele.
Sel juhul aga peame lahendama müraga seotud probleemi, sest linnades Saksamaal ja mujal Reini jõe ääres segab öösiti müra tõsiselt meie kodanikke ja nende und.
Seepärast peaksime pigem rääkima praktilistest, müravastastest meetmetest raudteel, üleeuroopalisest võrgustikust ja raudteevõrgustiku kahesugusest kasutusest.
Mõistlike meetmete rakendamine on isegi olulisem logistikaga seoses.
Seda aga käsitlete oma raportis, härra Kramer, liiga vähe.
Kaubaveologistika paremaks ärakasutamiseks on vaja, et liikmesriigid ja EL teeksid tõhusamat koostööd tööstus- ja teenindusettevõtetega.
Logistika on muidugi peamiselt ettevõtete ülesanne.
Nemad teavad paremini, kuidas seda kasutada.
Siiski saavad nii Euroopa Liit kui ka liikmesriigid aidata, eemaldades ebavajalikud piirangud ja - nõustun täielikult härra Crameriga - võttes näiteks kasutusele standardsed tollidokumendid, et oleks võimalik logistikat paremini ära kasutada.
Uuendame siis riiklikul tasandil infrastruktuuri ja teeme tööstusega paremat koostööd logistika parimal viisil ärakasutamiseks.
<D>
Härra juhataja, tahaksin alustada eesistujariigi Prantsusmaa tänamisega meile antud võimaluse eest näha kõnealust paketti lõpuni välja minemas.
Erilised tänusõnad asepresident Tajanile ja volinikule nende suure panuse eest läbirääkimise viimases etapis.
Tänan ka kõiki kommentaaride ja arvamuste eest.
Tahaksin eriliselt ära mainida kõik raportöörid, eriti härra Kohlíčeki, ning kui lubate, ka variraportööri proua Miguélez Ramose.
Nemad tagasid, et liikmesriikide vahelised vaidlused, näiteks Prestige'i vraki üle, ei juhtu uuesti ja et kõik tunnistavad oma vastutust, kui juhtub halvim.
Tänan härra Costat, kellega koos terve protsessi ajal töötasin, eriti reisijate vedajate vastutusaladega seotud raporti kallal, kui olin Euroopa Parlamendi Sotsiaaldemokraatide fraktsiooni raportöör, ning kes tagas, et kõik meretranspordi vormid garanteerivad oma reisijate kaitse, et halvimaks juhuks on olemas vahendid reisijate rahaliseks hüvitamiseks ja et need, kes potentsiaalselt on kõige halvemalt mõjutatud, on ka kõige paremini kaitstud, kiirelt ja isegi ennetavalt, hoolimata sellest, kellel lasub süü.
On olemas piisavalt selged õiguskaitsevahendid, mis on ligipääsetavad ja põhinevad selgel ja eelnevalt kättesaadaval teabel.
Nagu juba ütlesin, on kõnealuse kolmanda meresõiduohutuse paketi vastuvõtmine Euroopa õigusaktide koostamise suur võit.
Komisjon, nõukogu ja parlament on vastu võtnud teksti, mis parandab kõigi elu, suurendab ohutust meredel, ookeanidel ja siseveekogudel ning valmistab ette meie tuleviku.
Hääletades homme selle paketi poolt, avaldame austust kõigile meretragöödia ammustele ja hiljutistele ohvritele ning austame kodanikke ja ettevõtteid.
Härra asepresident, loodan, et homme kõnealuse paketi raames vastu võetavatest sätetest peetakse kinni, et kodanikel nüüdseks tekkinud ootused saaks muuta nende ohutuse ja õiguste tõeliseks tugevdamiseks.
<D>
kirjalikult. - (DE) Kvootide kehtestamise asemel, mis võivad kergesti kutsuda esile kadedust ja pahameelt, oleks sobivam pakkuda tuge noortele naistele nende haridusvalikutes ja karjääri planeerimisel, selleks et ära hoida keskendumist naiste erialadele.
Kui naine valib meeskonnas või perekonnaringis töötamise turvalisuse pingelise juhtiva rolli üksinduse asemel, siis tuleb meil seda aktsepteerida.
Võrdse töö eest võrdse tasu maksmine on juba pikka aega hilinenud.
Kui seda ei rakendata, siis luhtuvad finantstegelikkuse tõttu kõik katsed pakkuda isa- või vanemapuhkust.
Üksikvanemad on eriti suures vaesuseohus ning ühiskonnal tuleks näidata selles osas üles suuremat solidaarsust.
Teiseks probleemiks on see, et naiste poolt tehtud töid, nagu kodutööd, laste kasvatamine või sugulaste hooldamine, ei peeta sageli õigeks tööks.
Meil tuleb selles valdkonnas muudatusi teha.
Kui soovime perekonnaelu jätkumist, peame võtma kasutusele perekonnasõbralikud tööajad, kuid EL on sellele vastu.
Põlvkondadevahelise solidaarsuse üleskutsetest ei piisa.
Meil tuleb seda praktikas rakendada.
Tänane raport on samm õiges suunas, seetõttu hääletasingi selle poolt.
<D>
(DE) Proua juhataja, proua volinik, minu arvates oleme teinud suurepärase töö, seda mitte ainult siseturu jaoks, nagu härra Andreas Schwab just ütles, vaid ka meie kodanike kasuks, ning see on minu jaoks palju olulisem, sest tahame pakkuda neile väga positiivses mõttes üha enam kokku kasvavat Euroopat ning minu arvates on just see siin ka toimunud.
Koordinaatorina olen oluliselt tänuvõlgu meie variraportöörile härra Hasse Ferreirale suurepärase töö eest, mida ta koos härra raportööri ja teiste variraportööridega tegi.
Euroopa Parlamendi Sotsiaaldemokraatide fraktsioon oleks soovinud loomulikult näha kohaldamisala suuremat laiendamist, kuid kompromisside üle ei saa vaielda.
Sellegipoolest arvan, et leidsime väga hea lahenduse.
Pakkumiste võrdlemise, lepingust taganemise õiguse ja reklaami lihtsustamine loob paremad tingimused kodanikele ning annab neile võimalused tulla hästi toime turul, millel valitses varem tõeline segadus.
Selle kontrollimatu kasvamise tõttu sattusid paljud inimesed, kes oma puhkustele palju tähelepanu ei pööranud, väga keerulisse olukorda.
Me ei tohi lubada sellistel asjadel edaspidi enam juhtuda ning minu arvates teeb see kompromiss selle võimalikuks.
<D>
komisjoni liige. - Austatud juhataja, tahaksin tänada teid väga elava ja sisuka arutelu eest Euroopa Liidu laienemise ning meie praeguse, järgmise aasta ja lähituleviku strateegia teemal.
See arutelu on olnud kooskõlas Euroopa Parlamendi parimate demokraatlike traditsioonidega ja ma olen tänulik laiapõhjalise üldise toetuse eest meie hoolikalt ellu viidavale laienemispoliitikale.
Te olete õigustatult rõhutanud, et Euroopa Liidu laienemisel peab meie kohustustega kaasas käima tingimuste täitmine.
Ma olen sellega nõus ning ma tahan toonitada, et ülimalt oluline on olla ühtaegu õiglane ja kindlameelne.
Me peame olema õiglased ja täitma oma kohustusi riikide ees, keda meie üldine laienemiskava Kagu-Euroopas hõlmab, s.t Lääne-Balkani riikide ja Türgi ees.
Me võime olla ühtaegu kindlameelsed ja õiglased ning me peame kandidaatriikide ja potentsiaalsete kandidaatriikidega tegeldes kohaldama rangeid tingimusi.
Need kaks hoiakut toimivad ainult koos - paralleelselt ja teineteisega kooskõlas - ning selline lähenemine ongi Kagu-Euroopas reformide ning demokraatlike ja majanduslike muutuste esilekutsumise parim retsept.
See on ka parim viis stabiilsuse kinnistamiseks Lääne-Balkani riikides ja põhivabadusi edendavate reformide esilekutsumiseks Türgis.
Ma leian, et Hélène Flautre'il oli õigus, kui ta ütles, et olemuslikult ei saa olla laienemisportfellist huvipakkuvamat portfelli.
Mina aga pooldan mõõdukust - uskuge või mitte - ning minu arvates jõuab inimene huvipakkuvuse ja kütkestavuse vastuvõtmisel millalgi teatud piirini.
Ja nagu Carl soovis, jääb veidi tööd ka minu ametijärglasele, järgmisele komisjonile ja Euroopa Parlamendile.
Olgu kuidas on, teiega oli tore koostööd teha.
Me oleme ühiselt üht-teist saavutanud.
Meenutagem, et Euroopa Liidu laienemine on suuresti kaasa aidanud sellele, et tänapäeva Euroopa on terviklik ja vaba.
Jäägugi see nii ja viigem oma töö Kagu-Euroopas lõpule.
(Aplaus)
<D>
Igal aastal peavad 180 000 naissoost rändajat taluma suguelundite moonutamist või elama selle ohus.
On tähtis meeles pidada, et moonutamistega rikutakse inimõigusi, millel on väga tõsised füüsilised ja psühholoogilised tagajärjed.
Neid tavasid ei saa õigustada kultuuriliste või religioossete traditsioonidega.
Selleks, et neid peatada, peavad liikmesriigid nõudma oma kriminaalseaduses kehtestatud keelu järgimist ning moonutamist tuleb lugeda kriminaalkuriteoks.
Samal ajal tuleb tegelikele ja võimalikele ohvritele võimaldada juriidilist ja meditsiinilist abi.
Euroopa Liit peab suurendama nende valitsusväliste organisatsioonide toetamist, mis teevad märkimisväärset tööd vältimise ja abi valdkondades.
Riiklikul ja Euroopa tasandil kaotaks suunatud teabe- ja harimiskampaaniad nende tavadega seotud tabud, teavitades samal ajal peresid moonutamise kriminaalsetest tagajärgedest.
Seega on tähtis, et Euroopa Liit sellega tegeleks, määratledes ühised vältivad tegevused, et keelustada Euroopa Liidus moonutamine ja viidates keelustamisele kõigis kolmandate riikidega sõlmitavates koostöölepingutes.
Suguelundite moonutamine on sotsiaalne probleem, mis puudutab meid kõiki.
<D>
(DE) Proua juhataja, üks kõige enam tähelepanu pälvinud Euroopa Parlamendi saavutusi on Bolkesteini direktiivi muutmine, kui päritoluriigi põhimõte asendati teenuste osutamise vabaduse põhimõttega.
Töötajad vajavad õiglasi töötingimusi ja ettevõtted, eriti väikesed ja keskmise suurusega ettevõtted vajavad kaitset nende püsimajäämist ohustava odava konkurentsi eest.
Hoolitsegem selle eest, et me saavutaksime pikas plaanis selle tulemuse.
Nagu käimasolev arutelu on näidanud, panevad hiljutised kohtuotsused Viking Line'i, Lavali ja Rüfferti kaasustes selles kahtlema.
Kas on tõsi, et Euroopa Kohus peab teenuste osutamise vabadust olulisemaks kui töötajate kaitset?
Kas kohtu meelest on streigiõigus vähem tähtis kui õigus vabalt liikuda?
Kuigi üksikotsustustes võib kahelda, on samal ajal vastuvõetamatu seada küsimuse alla institutsiooni enda sõltumatus või õiguspärasus.
Selguse saamiseks ei ole vaja töötajate lähetamise direktiivi muuta, vaid hoopis seda järjepidevalt liikmesriikides rakendada.
See loob vajaliku tasakaalu liikumisvabaduse tagamise ja töötajate kaitsmise vahel.
Põhimõtet "võrdne tasustamine võrdse töö eest samal töökohal” ei tohi nõrgendada.
Miinimumnõuetest paremad töötingimused ei takista konkurentsi ja kollektiivläbirääkimiste võimalust ei tohi mitte mingil juhul piirata.
Me peame ütlema selge "ei” igasugusele sotsiaalsele dumpingule ja katsetele asutada riiulifirmasid, millega soovitakse vältida palga ja töötingimuste kohta kehtivaid miinimumstandardeid.
Sotsiaalseid põhimõtteid ei tohi allutada majandusvabadustele.
Ainult siis, kui Euroopa Liidus mängitakse ausat mängu, saavutame äriühingute ning väikeste ja keskmise suurusega ettevõtete toetuse sotsiaalse turumajanduse ideele, mis on hädavajalik.
<D>
(FR) Hr juhataja, eile küsis siin parlamendis üks 16-aastane keskkooliõpilane minu käest, kas Euroopa on valmis tegema suur ohverdusi, et päästa meie planeet.
See noor õpilane oli väga mures kliimamuutuse pärast ja küsis meilt, kui palju me saame ära teha.
See on noorte inimeste siiras mure, kes loodavad meilt väga palju.
Meil on paigas turupõhised vahendid: ühenduse kasvuhoonegaaside saastekvootidega kauplemise süsteem ja "Eurovignette'i” direktiiv transpordisektoris.
Nendel vahenditel on teatud eelised, sest need määravad keskkonnakulude väärtuse ja aitavad kaasa keskkonnaalaste eesmärkide saavutamisele madalama hinnaga ning julgustavad ettevõtlust võtma pikaajalisemaid kohustusi, mis lõppkokkuvõttes aitab säilitada tööhõivet.
Need vahendid saavad aidata vähendada keskkonnamaksude võimalikku kahjulikku mõju mõnes sektoris.
Säästva arengu edendamine ja kliimamuutuse vastu võitlemise jõupingutused ei peaks olema mitte üksnes hirmutusvahendid maksude ja tasude näol, vaid ka stiimulid, mis aitavad kaasa kiiremale üleminekule kõlbelisele ja keskkonnasõbalikule käitumisele.
Pingutama peab igaüks, seepärast tulebki keskkonnakulusid arvesse võtta.
Samuti tuleb rõhutada, et keskkonnamaksudes ei peaks nägema võimalust suurendada maksutulu, vaid vahendit kahjuliku saaste ja keskkonnakahju ärahoidmiseks mõistliku hinnaga.
Viimaks, tulevikus peame Euroopa Parlamendis energia- ja kliimapaketi aruteludes tõsiselt kaaluma piiridel kohandamisvahendite kehtestamist, mis aitaks hoida ära süsiniku lekkeid.
Meil tuleb täita CO2 heite vähendamise kohustus, säilitades samas majandusliku konkurentsivõime.
Sellega seoses rõhutan süsinikumaksu olulisust.
See on tihti tabuteema, aga ma arvan siiski, et teema on seda väärt ja seda tuleks kaaluda.
<D>
(PL) Hr juhataja, töötajate lähetamise direktiiv on üks alustalasid, millel põhineb ühenduse neljast põhivabadusest, mis on Euroopa põhivabadused, ühe sisuline rakendamine, mis on aluslepingute ja Euroopa Ühenduse osaks olnud algusest peale.
Asutamislepingu artikkel 49 on üks selgemini sõnastatud sätteid, mis reguleerib Euroopa Liidu siseasju, öeldes ühemõtteliselt, et piirangud vabadusele osutada ühenduses teenuseid on keelatud liikmesriikide kodanike suhtes, kes asuvad muus ühenduse riigis kui see, kus asub isik, kellele teenuseid pakutakse.
Seetõttu on üllatav paljudes liikmesriikides ilmnev järjekindel tegevus, mille eesmärgiks on halduslikult piirata seda asutamislepinguga tagatud vabadust.
Alates sellesse parlamenti valimisest olen saanud ettevõtjatelt, kes on pärit peamiselt uutest liikmesriikidest, kes on ühinenud ELiga alates 2004. aastast, hulgaliselt kaebusi kohalike ja piirkondlike ametiasutuste tegevuse suhtes, kes tahtlikult seavad nendele ettevõtjatele lisanõudeid, mis ei ole vähimalgi määral põhjendatud ühegi ELi õigusaktiga.
Olen tõstatanud selle küsimuse siin saalis palju kordi, nõudes Euroopa Komisjonilt ühemõttelist avaldust ELi õiguse ja seega teenuste osutamise vabaduse kaitseks.
Mul on hea meel, et minu jõupingutused on saanud sellise selge kinnituse Euroopa Kohtu lahendi näol, mida me täna arutame.
Olen veendunud, et kohtu hiljutisi otsuseid silmas pidades suudame me - see tähendab parlament ja Euroopa Komisjon üheskoos - koostada juhendi teenuste siseturu korraldamiseks, tagades samas töötajate põhiõigused; nende õiguste - nende põhiõiguste - tagamine ei too ELi ettevõtjatele lisakoormust, mis kahjustaks nende tegevust ja mis oleks määratluse poolest - nagu Euroopa Kohtu lahendites öeldakse - Euroopa õigust rikkuvad.
Vaba teenuste turgu ja töötajate liikuvust tuleks toetada, mitte selle vastu võidelda.
Need on 21. sajandi väljakutsed.
<D>
Härra juhataja, volinik, daamid ja härrad, ma pean kõigepealt tänama raportöör Parishit hea töö eest ja selle eest, kui tähtsaks ta pidas koostööd variraportööridega.
Enne kui me homme esimesel lugemisel hääletame, tahaksin käsitleda raporti põhijooni.
Loomkatsetega seonduv negatiivne kuvand, mis üldsuse seas võib valitseda, annab täna kinnitust selle küsimuse vaieldamatule tähtsusele.
Nagu mina olete ka teie viimasel paaril nädalal saanud palju kirju murelikelt kodanikelt.
Kuigi meil on kohustus esitada tekst, milles võetaks arvesse avalikkuse hirme, ei tohi me sellest hoolimata jätta tähelepanuta oma teadlaste vajadusi.
Pean rõhutama asjaolu, et me ei saa unustada seda, et teadlased ei ole mitte üksnes avaliku arvamuse seaduslikud esindajad, vaid eeskätt inimesed, kelle roll on meie ühiskonnas täiesti põhjapanev.
Te kindlasti teate, et viimase 20 aasta jooksul ei ole teaduslikel eesmärkidel kasutatavate loomade arv suurenenud - seda hoolimata sellest, et teaduslike trükiste arv biomeditsiiniliste uuringute vallas on iga kahe aastaga kahekordistunud.
Et mõista kõnealuse direktiivi läbivaatamisega seotud probleeme, olen ma ise kohtunud paljude osapooltega, kes esindavad selles küsimuses eri huve.
Minu arvates kaugenes Euroopa Komisjoni algselt välja pakutud tekst märgatavalt loomade kasutamise põhieesmärgist, milleks on nimelt teaduslike edusammude tegemine.
Seetõttu oli oluline, et arutelu keskmes oleks taas inimeste tervise küsimus.
On ilmselge, et loomkatseid puudutavaid sätteid on vaja muuta, kuid Euroopa teadustöö ei tohiks selle uue õigusakti tõttu kannatada.
Strateegia, mida mina järgisin ja mida ka raportöör on järgima asunud, hõlmas seega selle ettepaneku tasakaalustamist eesmärgiga tagada, et sellest ei sünniks kahju teadlastele.
Põllumajanduse ja maaelu arengu komisjoni vastu võetud raportile tuginedes usun, et meil on võimalik jõuda sidusa ja mõistliku tekstini, millele saab loodetavasti osaks Euroopa Parlamendi laialdane toetus.
<D>
majandus- ja rahanduskomisjoni arvamuse koostaja. - (SV) Härra juhataja, teenuskaubandus on tänapäeva majanduses muutunud paratamatuseks.
Mis tahes riigil on kuluka ja ebatõhusa teenuste infrastruktuuriga võimatu majanduslikku edu saavutada.
Seetõttu soovin väga tänada härra Kamalli suurepärase ja olulise raporti eest.
Tekstiilide, tomatite ja teiste kaupade tootjad ja eksportijad ei ole konkurentsivõimelised kui neil puudub juurdepääs tõhusale pangasüsteemile, kindlustusfirmadele, raamatupidamisasutustele, telekommunikatsioonifirmadele ja transpordisüsteemidele.
Majandus- ja rahanduskomisjoni arvamuses rõhutatakse juurdepääsu vajalikkust finantsteenustele nagu mikrokrediit, juurdepääs põhilistele pangateenustele ja rahvusvahelised ülekanded, et arenguriikide isikud saaksid hakata tegelema lihtsa majandustegevusega ja asutada ettevõtteid.
Komisjon on samuti seisukohal, et finantssektori omapärane iseloom nõuab üleilmastunud maailmas läbimõeldud lahendusi.
Sellest rääkis ka volinik Mandelson.
Kui meie läbirääkimispartnerid, peamiselt arenguriigid, teenuseturgude avamise võimalusest keelduvad, võib see kahjustada nende majandusarengu võimalusi.
Neile, kes on täna siia kogunenud kahtlustega, ütlen: vaadake, kuidas teie oma riigid on arenenud!
Kaubanduse areng on käinud käsikäes teenuskaubanduse arenguga.
Kõikide kodanike hüvanguks, härra juhataja!
<D>
ECON komisjoni arvamuse koostaja. - (EL) Härra juhataja, majandus- ja rahanduskomisjoni nimel edastan teile meie arvamuse.
Toetame suures ulatuses komisjoni ettepaneku põhiprobleemi, mis on hästi struktureeritud ja mille eesmärk on loomulikult administratiivkoormuse vähendamine.
Arvame, et lisaks tõlkimisele on täielikult õigustatud toimingute lihtsustamine ja tõlgete kinnitamine sertifitseeritud tõlkijate poolt, kes pärinevad teisest liikmesriigist, ning me toetame sellist lähenemist täielikult.
Nüüd jõuan avaldamisteema juurde.
Meie komisjon on veendunud - nagu minu arvates täiesti õigustatult ka õiguskomisjon -, et lisaks ettevõtetele on õigus teada saada ka kodanikel.
Kahjuks, härra volinik, pole kodanikel selliseid elektroonilise meedia juurdepääsuvõimalusi, millest teie esialgne ettepanek rääkis.
Me elame pluralistlikus Euroopas, kus on erinevad mudelid ja erinevad väärtused.
Teie volinikuna Iirimaalt teate, et rahvahääletuse tulemus teie riigis, mitme teie kaaskodaniku ettekujutus ühest mudelist terve Euroopa jaoks, läks meile kalliks maksma.
Seetõttu ei taha me sellist mudelit Euroopas juurutada, teades väga hästi, et minu riigis, minu piirkonnas on juurdepääs Internetile piiratud.
Miks peaksime seetõttu nendelt inimestelt, nendelt Euroopa kodanikelt ära võtma õiguse teada saada neid puudutavatest asjadest traditsiooniliste kanalite kaudu?
Seetõttu arvan, härra volinik, nagu arvab ka majanduskomisjon ja õiguskomisjon, et elektrooniline platvorm peab olema täiesti õigustatult kohustuslik.
Samas ei tohiks see olla ainuke platvorm.
Peame lubama Euroopa kodanikele juurdepääsu teabele.
Me ei soovi olukorda, kus keegi Euroopas peab oma piirkonnas asjadest teadasaamiseks kasutama BlackBerry nutitelefoni, sest seal, kus mina elan, paljudel BlackBerry puudub.
Seetõttu leian, et komisjoni esindajana - ja arvan, et peaksime nõukogule saatma sama sõnumi - peate tõsiselt seda arvamust arvesse võtma, mida me õiguskomisjonis ühehäälselt ja suures enamuses majanduskomisjonist väljendasime.
Mainin, et kui kavatsete seda eirata, siis soovitan teil järele mõelda, sest ainult produktiivse demokraatliku dialoogi abil jõuame mõlemate poolte jaoks vastuvõetavate lahendusteni, millest on kasu paljudele, mitte ainult vähestele.
<D>
Olukord Afganistanis tekitab endiselt muret.
Peaaegu kümme aastat pärast seda, kui Lääne koalitsioon kukutas Talibani võimult, ei ole rahu ja õitseng kaugeltki saanud afgaanide jaoks igapäevareaalsuseks.
Riigis aastaid kasutatud strateegia on puudulik ja seda tuleb muuta.
Liit peab oma seisukohad selles küsimuses maksma panema ja pöörama tähelepanu Ameerika Ühendriikide militaarpoliitika läbikukkumisele piirkonnas.
Meie väed on ummikus ning väljapääs tundub sellises olukorras lootusetu.
Seetõttu toetasin parlamendi resolutsiooni, milles kutsutakse üles uuele Afganistani strateegiale.
Siiani paigas olnud süsteemi tuleb muuta.
Peame leidma lahenduse korruptsioonile ja raiskamisele, et rahvusvaheline abi saaks viimaks oma rolli täita.
Rahu tuleb taas tsiviilmeetmete abil.
Koalitsioon peab vahendite kontrollimisel olema rangem.
Teisest küljest peame lõpetama Afganistani siseasjadesse sekkumise.
Afganistani valitsus peab saama vabalt üheskoos Afganistani kõigi sotsiaalrühmitustega otsida oma modus vivendi't.
Tee arengu suunas on endiselt pikk ja me ei tohi habrast tasakaalu ohtu seada.
<D>
- (BG) Tänan, härra juhataja.
Praegu hoitakse 18 liikmesriigi kodanikke Ukraina ja Venemaa vahelises poliitilises vaidluses pantvangis.
Ma kasutan terminit "poliitiline vaidlus”, sest me kõik olime tunnistajaks sellele, kuidas Gazpromi ja Venemaa energiatarnijaid kasutatakse poliitilise relvana surve avaldamiseks ühele suveräänsele riigile.
Euroopa kodanikke hoitakse pantvangis.
Gaasi tarnitakse Venemaalt.
Venemaal on kraan kinni keeratud.
Jah, Ukraina on ka süüdi, ja seega pöördun ma nii nõukogu kui ka Euroopa Komisjoni poole üleskutsega rääkida meie sõpradele Ukrainas kindlatel tingimustel, et kui nii opositsioon kui ka valitsus ühtset seisukohta oma arengut puudutavates kesksetes küsimustes vastu ei võta, ei suuda nad vastavalt neile ja meile avaldatavale survele vastu panna.
Just nagu meil on oma riikides kesksetes küsimustes üksmeel, peab ka neil kesksetes küsimustes üksmeel olema.
Teiseks peab Gazprom meie riikidele trahvi maksma, sest praegu peab Bulgaaria, kes on praegu kõige tugevamini mõjutatud riik Euroopas ning kes sõltub täielikult gaasienergia varudest Venemaal, nõudma oma õigusi ja nõudma neid tarnija vastu, kelleks on kõnealusel juhul Venemaa.
Kolmandaks, seoses energiaga Euroopas tuleb edastada üks ja sama sõnum.
Me peame ütlema selge jah-sõna tuumaenergiale Euroopas, jah-sõna alternatiivsetele energiaallikatele, jah-sõna erinevatele torujuhtmetele, mis teeb meid ühest tarnijast vähem sõltuvaks, jah-sõna suurematele hoidlatele ning jah-sõna rohkematele ühendustele liikmesriikide vahel, et saaksime sellist kriisi vältida.
Viimasena tahaksin öelda, et meie juhtumi puhul saab ka Bulgaaria valitsus karmi kriitika osaliseks.
Kõigi nende aastate jooksul, kui see valitsus võimul on olnud, on ta varjanud Venemaaga sõlmitud tarnelepinguid ega ole teinud midagi selleks, et meie riigi tarneallikaid mitmekesistada.
<D>
(DA) Proua juhataja, homme hommikul vara lähen ma toidukauplusesse, et osta pudelis joogivett.
Nii teevad inimesed paljudes riikides, sest põhjaveeallikad on reostatud.
Vett töödeldakse keemiliselt, nagu oleks see määrdunud mantel.
Siis lisatakse sellele kloori ja vesi maitseb halvasti, kuid on kallis.
Meil Taanis on rikkalik maa-alune kullasoon: puhas põhjavesi.
Me joome seda ilma veepuhastusjaamas töötlemata.
See on tervislikum kui pudelivesi, maitseb paremini ja on palju, palju odavam.
Siiski tähendab see, et me peame seda jälgima ja keelama pestitsiidi pihustamise juhul, kui pestitsiid võiks põhjavette sattuda.
Seepärast on Taanis keelatud 13 erineva pestitsiidi pihustamine, neist 12 on avastatud joogivees.
Me tahaksime seda olukorda säilitada ja seetõttu palun, et minu parlamendiliikmetest kolleegid hääletaksid kaitsealade kehtestamist lubava muudatusettepaneku poolt.
Me oleme selle ettepaneku heaks kiitnud juba vastu võetud õigusaktides, seda tuleb nüüd korrata, et takistada nende õigusaktide kehtetukstunnistamist.
Lõpuks, meid on toetanud selle parlamendi suur enamus ja seejärel komisjoni president José Manuel Barroso.
Tänan teid!
Meil puudub Taani põllumajandusvoliniku toetus, kes toetaks koos Taani toiduainetööstuse, põllumajandus- ja kalandusministriga (samuti Taani liberaalsest erakonnast (Venstre)) pigem põllumajandusettevõtjate võimalust meie joogivett rikkuda.
On kurb, et Taani põllumajandusnõukogu toetaks pigem Venstret.
Väga lühinägelik on taga ajada veidi suuremaid teraviljasaake ja siis maksta miljardeid kroone põhjavee puhastamiseks.
Aluslepingus kinnitatakse, et reostajad peavad ise maksma.
Ma esitasin sellekohase muudatusettepaneku ja ma palun tungivalt, et minu kolleegid parlamendis toetaksid aluslepingu nõudeid.
Mitte kellelgi pole õigust mürgitada meie ühist maad ja joogivett.
<D>
fraktsiooni ALDE nimel. - (FR) Proua juhataja, volinik, soovin samuti tänada meie kolleegi Jan Mulderit tänase raporti ja metoodika eest.
Mul on rõõm, et parlament uurib süvitsi ühise põllumajanduspoliitika abiga seotud vastavusnõuete mehhanisme, mis on alates 2003. aasta suurest reformist näidanud piiratust süsteemis, mille eeskirjad on sageli liiga nõudlikud ning muutnud põllumajandustootjate töö sarnaseks Euroopa ad hoc haldusametniku omale, samas kui nad tegelikult täidavad ainult inimkonnale tähtsat ülesannet: meie toitmist.
2003. aasta reform oli kahtlematu samm edasi, aidates põllumajandussektoril kaitsta loodust ja tervist, ning samas vaimus hääletasime me 2005. aastal ka EAFRDi määruse poolt, mis asendas EAGGFi - tagatisrahastamist.
Osalen tänases arutelus eelarvekomisjoni nimel kui alaline struktuurifondi raportöör, et rõhutada, - nagu paljud mu kolleegidki - kui tähtis on vähendada bürokraatiat nende vahendite juhtimisel.
Eelarve küsimuses pean ma esiteks hädavajalikuks seda, et kõik osapooled põllumajanduses, maaelu arengus, olulisemad keskkonnakaitsetagajad vähendaksid kasutut halduskoormat, et nad saaksid keskenduda oma peamisele tegevusele, milleks on jätkata meie soovitud kvaliteetpõllumajanduse ning keskkonnasõbraliku põllumajanduse saavutamist.
Teiseks soovin samuti, et kontrollid keskenduksid kahele asjale, mis on äärmiselt vajalikud tagamaks sobiv kulude-tulude suhe.
Pean hädavajalikuks, et meie poolt kehtestatavad reeglid ei takistaks selle kättesaadava krediidi kasutamist, mille nimel me nõukogus nii metsikult võitleme igal läbirääkimisel liikmesriikidega.
Ei ole normaalne, et assigneeringud jäävad alakasutatuks 2007. aasta lõpus.
Ma kavatsen hääletada kõigi nende meetmete poolt, tingimusel, et nad püüavad vähendada halduskoormat.
<D>
Nõustun ühise viisapoliitikaga, mis hõlbustab õigusjärgset reisimist ning rakendab ellu viisataotluste esitamise ja menetlemise (väiksemad kulud, lihtsustatud väljastamiskord, viisade kasutus mitmekordseks sisenemisteks, pikemad kehtivusajad) protsesside hõlbustamisele suunatud meetmeid.
Samuti on pakiline, et ebaseaduslik sisseränne võetaks käsile riikliku seadusandluse ja kohalike konsulaaresinduste menetlustavade täiendava ühtlustamise kaudu.
Tunnistan pakilist vajadust tugevdada ühtse viisapoliitika kokkukuuluvust, ühendades iseäranis viisadel üheks seadustikuks kõik sätted, mis reguleerivad viisade väljastamist ning keeldumise, pikendamise, tühistamise, tagasivõtmise ja väljastatud viisade lühendamisega seotud otsuseid.
Õnnitlen raportööri, härra Laxi suurepärase kompromissi puhul, mis tal saavutada on õnnestunud, kuid kahetsusväärne on, et ühiseid konsulaarjuhiseid (mis tuleb antud ettepanekusse lisada) käsitlevas raportis saavutatud nõrk kompromiss lõpuks kahjustab antud ettepanekut.
Selle näiteks on viisakulust vabaduse ja selle vähendamine laste puhul, mis lepiti käesolevas legislatiivkogus kokku, kuid mis lõpuks ei anna oodatud tulemusi täiendavate tasude tõttu, mida võetakse, kui teenust osutavad välised ettevõtted.
Kõikidel antud põhjustel, mis ajendasid mind selle raporti vastu hääletama, ei saa ma antud raportit toetada, mistõttu olengi hääletamast keeldunud.
<D>
eelarvekomisjoni arvamuse projekti koostaja. - (FR) Proua juhataja, proua Hübner, me vaatleme täna viit väga tähtsat dokumenti ühtekuuluvuspoliitika kohta, ning ma tuletan teile meelde, et see on juba mitu kuud olnud meie peamiseks eelarvepunktiks.
Nii saadame me juba praegu tugeva signaali tulevastele uuendatud koosseisuga institutsioonidele: loomulikult parlamendile, aga ka komisjonile.
On ütlematagi selge, et ühtekuuluvuse vahendid ja eelkõige fondid peavad esindama meie kaaskodanike jaoks tõelist Euroopa lisaväärtust, kuid Euroopat tabanud tõsise kriisi kontekstis peavad need täna olema veel paindlikumad ja veel rohkem linnaoludele kohandatud.
Erilist heameelt tunnen ma eluasemetoetuse kava puhul ära tehtud töö suhtes, kuna eluase on kodanike jaoks töökoha järel tähtsuselt teine prioriteet.
Tegelikult ei ole alati küsimus rahas, kuna fondid on olemas, vaid pigem milleski, mida ma nimetaksin "struktuurseks” aeglaseks tempoks - mõnikord riigihalduses, mõnikord administratiivses rutiinis ja mõnikord kahjuks mõlemas -, mis takistab seda mõju, millest me alati räägime ning mis on meie piirkondade ja kodanike jaoks tähtis.
Halvimal juhul võib see isegi edasist arengut pärssida.
Eelarvekomisjonis struktuurifondide osas alalise raportöörina nõuaksin ma praeguses kriisis rohkem kui kunagi varem, et me lihtsustaksime ja muudaksime Euroopa raha saamise selgemaks ning annaksime sellele poliitilise sisu.
<D>
Austatud juhataja, lubage mul kõigepealt rõhutada, kui hea meel on mul selle üle, et meil oli täna võimalik telekommunikatsiooni paketile ühiselt alla kirjutada.
See pakett tugevdab konkurentsi ja tarbijakaitset Euroopas.
Meil on nüüd nüüdisaegsed ja ajakohased õigusaktid valdkonnas, mida iseloomustab väga kiire areng.
Ma sooviksin kasutada ka võimalust ja tänada kõiki asjaosalisi nende erakordselt hea ja edasiviiva töö ning väga loomingulise koostöö eest.
Tahaksin edastada erilised tänusõnad Euroopa Parlamendi asepresidendile Alejo Vidal-Quadrasele, parlamendikomisjoni esimehele Herbert Reulile ning Euroopa Parlamendi kolmele raportöörile - Catherine Trautmannile, Pilar del Castillo Verale ja Malcolm Harbourile -, kes sarnaselt minu kolleegidega nõukogus tegid telekommunikatsiooni paketi valmimiseks ära väga suure töö.
Tänu sellele koostööle õnnestus meil jõuda kokkuleppele, mis osutab selgelt Interneti suurele tähtsusele sõnavabaduse ja teabevahetuse vabaduse seisukohalt, ning seda tehes ei läinud me vastuollu aluslepinguga.
Telekommunikatsiooni pakett on suur võit kõigi Euroopa tarbijate jaoks.
Ma tänan veel kord kõiki selle kokkuleppe nimel tehtud töö eest.
<D>
kirjalikult.
(PL) Me oleme võtnud vastu olulise raporti Euroopa demograafilise tuleviku kohta.
Pikema elu võimaldamine kodanikele on kahtlemata saavutus liidu liikmesriikide jaoks.
Samas toob see kaasa ka elanikkonna järkjärgulise vananemise.
Pikas perspektiivis saab selline olukord vaid rikkuda tasakaalu tootliku elanikkonna ja selle etapi juba läbinute vahel.
See ähvardab põlvkondadevahelist solidaarsust, sest mittetöötavate inimeste hüvitiste, toetuste, pensionide, hoolduse ja tervishoiuteenuste järjest suurenevad kulud langevad tänasest väiksema arvu tööalaselt aktiivsete inimeste õlgadele.
Selle olukorraga toimetulemiseks nõutakse meetmeid kutsetegevuse kestuse pikendamiseks ja sündimuse suurendamiseks, et selle olukorraga toime tulla.
Vaja on ka sisserändajate täieliku integreerumise programme.
Tehniline kaasajastamine ja infotehnoloogia kasutuselevõtmine töökohtadel tagab tõhusama ja tulemuslikuma töö.
See aitab olukorda oluliselt parandada.
Käsitleda tuleb ka rändevooge maapiirkondadest linnadesse ja peidetud inimkapitali maapiirkondades, eelkõige vähemarenenud maades.
Demograafia on üks Euroopa Liidu peamisi väljakutseid, eriti teiste maailma osade olulise ülerahvastatuse kontekstis.
<D>
komisjoni liige. - Härra Joaquín Almunia palus minul sellele küsimusele vastata.
Et tagada piirkondliku arengu alal tehtavate jõupingutuste järjepidevus, otsustas komisjon 2006. aastal, et nende piirkondade nimekiri, kelle liikmesriigid on määranud regionaalabi kaartidest osa saama, peaks hõlmama kogu perioodi 2007-2013.
Siiski tõdes komisjon oma regionaalabi suunistes, et tekkida võib olukordi, kus on vaja teha muudatusi, ning seega pakuti liikmesriikidele kooskõlas suuniste punktiga 104 võimalust kasutada regionaalabi kaartide suhtes keskmise pikkusega ajavahemikku selliste piirkondade puhul, mis on kindlaks määratud Euroopa Liidu toimimise lepingu artikli 107 lõike 3 punktis c.
Seitsmeteistkümnest liikmesriigist, kellel on võimalus kasutada keskmise pikkusega ajavahemikku, on seda otsustanud kasutada kolm.
Keskmise pikkusega ajavahemiku korral saavad liikmesriigid asendada kuni pool regionaalabi kõlblikest piirkondadest uute kindlaksmääratud piirkondadega.
Teatud tingimustel on samuti võimalik suurendada abi osatähtsust piirkondades, mis on algse regionaalabi kaardi alusel juba kindlaks määratud.
Keskmise pikkusega ajavahemiku ja abi osatähtsuse võimaliku suurendamise raames hinnatakse uute kindlaksmääratud piirkondade abikõlblikkust viimaste aastate Eurostati andmete keskmise põhjal, mis on seotud sisemajanduse kogutoodanguga elaniku kohta ning tööpuudusega asjakohases NUTS III tasandi piirkonnas.
See aitab tagada, et investeeringuteks ettenähtud regionaalabi on suunatud nende piirkondade majandusarengule, mis on ebasoodsamas olukorras võrreldes selle riigi keskmise olukorraga.
Asjaolu, et ainult kolm liikmesriiki, kellel on olnud võimalus kasutada keskmise pikkusega ajavahemikku, on otsustanud teatada regionaalabi kaartide muutmisest, näib osutavat sellele, et enamike liikmesriikide arvates ei ole majanduskriis arenguabi vajavate piirkondade nimekirja oluliselt mõjutanud.
<D>
Euroopa Komisjoni asepresident. - (DE) Härra juhataja, lugupeetud parlamendiliikmed, arutelu on kinnitanud meie valdavat üksmeelt müügilubade muutmist käsitleva direktiivi suhtes ning seega ma selle üle edasi ei arutle.
Peaksime selle nüüd nii, nagu see on jõustama ning tegema seda võimalikult hästi.
Arvan, et peale selle on üldiselt palju tähtsamad teised siin tõstatatud küsimused.
Lubage mul mõned tähtsamad punktid välja tuua.
Muidugi ei ole minu tööks selgitada teile tehnilisi eeskirju, vaid rääkida teile, miks me teatud asju teeme ja teisi ei tee.
Meie ühiskondades on konfliktis ühest küljest tervishoiubürokraatia nõuded ning teisest küljest patsientide vajadused.
See on täiesti selge.
Ettepanekud, mis tulevikus meie tähelepanu nõuavad, on just selle konflikti keskel.
Liikmesriikide tervishoiubürokraatiad ei ole huvitatud teavitatud patsientidest.
Teavitatud patsiendid tähendavad rohkem tööd ja vaeva.
Need, kes nende jaoks olemas olema peavad, on sunnitud jagama teavet ja vastama küsimustele nagu miks antakse mulle seda ravimit, miks ei anta mulle teist ravimit?
Miks on mulle selline ravi määratud ja miks mulle teist ravi ei määrata?
Inimestena on neil õigus seda teada.
Minu jaoks on kõikumatuks põhimõtteks järgmine.
Demokraatlikus ühiskonnas ei peaks olema nii, et need kes soovivad teavet jagada, peavad end õigustama, aga need kes teavet jagada ei taha, ei peagi seda tegema.
Just liikmesriikide tervishoiubürokraadid peavad selgitama, miks nad teavitatud patsiente näha ei taha.
Mina ei pea selgitama miks ma teavitatud patsiente soovin.
Et täiesti aus olla, siis siin tekib äge, elav ja vaidlust tekitav arutelu ning ma loodan, et Euroopa Parlament toetab mind ja komisjoni selles arutelus.
Lõppude lõpuks on see väga tähtis küsimus ning asi ei ole ainult rahvatervises, vaid ka sotsiaalpoliitikas.
Küsimuse all on see, mida tähendab meile kodanike vabadus tervishoius.
Mis puudutab teist probleemi - võltsimist - siis olen nõus kõigi nendega, kes ütlesid, et see on kriminaalasi.
Võltsimine seadusevastases jaotusahelas on politsei asi.
Seadusevastane on seadusevastane, midagi enamat me teha ei saa.
Arvan aga, et ettepanekud, mida me teha saame, muudavad lõpuks võimatuks seadusevastaste ravimite toomise jaotusahelasse.
Seda me saame teha.
Dagmar Roth-Behrendtil on täiesti õigus.
Minu arvates on sobimatu eeldada, et tegelikuks eesmärgiks on konkurentsi eesmärkidel takistada igasugusele ravimite levitamist.
See ei huvita mind üldse.
Paralleelne kaubandus on Euroopa Liidus seaduslik tegevus.
Euroopa Kohus on seda väga selgelt kinnitanud.
Kindlasti ei mõtle ma paralleelsesse kaubandusse sekkumisele, kuid üks asi, mida ma öelda tahan, on see, et kõik ravimite levitamisega tegelevad osapooled peavad pidama kinni samadest rangetest ohutusnõuetest.
Ma ei saa aru miks need ohutusnõuded ei peaks kehtima mõnedele ainult seepärast, et nad osatavad ravimi odavamalt ühest liikmesriigist, kui nad saaksid seda teisest liikmesriigist ning toovad selle tagasi kallimasse riiki ja müüvad seda seal kõrgema hinnaga.
Seda ma ei mõista.
Need teist, kes tunnevad toidualaseid õigusnorme, on juba mõelnud nagu minagi, miks on Euroopas rangelt keelatud avada näiteks nuudlipakki teel tootja juurest kliendini - ja see on tõepoolest rangelt keelatud - kuid miks samas on lubatud avada teel tootja juurest kliendini ravimeid, mis võivad vale tarvitamise korral surmavad olla.
Tasub mõelda sellele, miks on olemas selline haruldane ebavõrdsus, miks on see näiteks keelatud nuudlite puhul, kui lubatud elutähtsate ravimite puhul.
Minul on seda raske mõista.
Leiame lahendused, mis annavad kõigile osapooltele võimaluse oma ettevõtlusharus jätkata, täpselt nii nagu Dagmar Roth-Behrendt ütles: peame olema loovad, kasutama oma mõistust ning asja üle järele mõtlema, kuid ohutusnõuded kehtivad täies ulatuses kõigile, erandeid ei saa teha.
Usun, et olen vastanud teie küsimustele ning andnud teile ka ettekujutuse ees seisvast elavast arutelust.
Ettepanekud esitatakse paari nädala pärast ja selles suhtes võin öelda ainult, et kohtume taas selles täiskogus ning peame selle asja üle edasi arutama.
<D>
(NL) Ma sooviksin eelkõnelejatega liituda, sealhulgas voliniku ja nõukogu eesistujaga, väljendades meie kõigi jagatud muret piirkonnas - täpsemalt Kaukasuses - tekkinud olukorra pärast seoses Gruusiaga ja probleemidega Lõuna-Osseetias ja Abhaasias.
Kui vaid hilise ajani rääkisime me külmutatud konfliktidest, siis praegu on olukord selline, et need riskid on muutumas suikunud konfliktideks; muidugi peame me hoolitsema selle eest, et need ei muutuks avatud konfliktideks.
Euroopa Liit, ÜRO ja igaüks, kes on võimeline etendama rolli, on kohustatud olukorda leevendama.
Muidugi peame tagasi lükkama Venemaa tehtud käigud.
Need on - või vähemalt näivad olevat - käigud formaliseerimise suunas, võimaliku iseseisvuse tunnustamise suunas.
Selles osas mängivad keskset rolli loomulikult geopoliitilised huvid.
Ma kujutan ette, et Moskvas ollakse ärritunud hiljutise NATO tippkohtumise pärast, kus Gruusiale anti lubadus NATOga pikemaajalises plaanis liituda ning et loomulikult esineb pahameel enamuse ELi riikide reaktsiooni osas Kosovo iseseisvuse väljakuulutamise suhtes.
Leiame, et sellised küsimused tuleb hoida küsimusest olukorra kohta Gruusias rangelt eraldi.
Minevikus on selles osas sõlmitud OSCEs kokkuleppeid ning me arvame, et eriti ÜRO peab pürgima küsimuse, konsultatsioonide ja dialoogi, taas joonele saamise suunas.
Praegu näeme me mõlemal poolel eskaleerumist, sõnasõja võimendumist; malemäng, tõesti, nagu volinik ütleb, kuid selline, mis jääb võitjateta - mis pole hea kellelegi.
Ühelt poolt on Venemaa reaktsioon, mis seisneb "rahuvalvajate” arvu suurendamises.
Teiselt poolt tekitab Gruusia probleeme läbirääkimistel Venemaa WTO liikmelisuse üle.
Ma usun, et mõlemal poolel tajutav natsionalistlik alatoon tuleb aruteludest kõrvaldada.
Nagu paljud on märkinud, peaksid kõik osapooled ilmutama vaoshoitust ja pikemaajaliselt tuleb püüelda struktuurse lahenduse suunas.
Ma usun, et Euroopa Liit saab selles mängida olulist rolli, sealhulgas otsese dialoogi kaudu Venemaaga eelseisval ELi ja Venemaa vahelisel tippkohtumisel.
See võib olla võimaluseks küsida uuelt presidendilt, millised on tema plaanid seoses nende külmutatud konfliktidega - ja mitte ainult Kaukasuses, vaid ka Transnistrias; võib-olla selgitab uus president oma kavatsusi OSCEs, ma usun, 1999. aastal sõlmitud lepingute osas, mis käsitlevad olukorda nendes eraldunud maades, vabariikides, riikides jne.
Lõpetuseks - ja ma nõustun kõigiga, kes on Venemaa tõlgendust ÜRO otsustest kritiseerinud - need "rahuvalvajad” ei ole muidugi mõista rahuvalvajad; neid peaks pigem käsitlema vägedena, mis teenivad Venemaa strateegilisi militaarhuve ning kindlasti mitte ÜRO eesmärke.
Selles osas tuleb teha uued kokkulepped ja Euroopa Liit võib olla suuteline nendes rolli mängima.
Lisaks peab muidugi säilitama Gruusia territoriaalse terviklikkuse, nagu peab säilima ka selle austus vähemuste ja nende probleemide vastu - härra Swoboda tegi selle kohta paar märkust - kuivõrd kohapealseid inimesi ähvardab oht saada lömastatud Thbilisi ja Moskva vahel.
Muidugi on oluline teha midagi põgenike probleemi lahendamiseks.
Võib-olla parim viis, kuidas Euroopa Liit saab aidata, on investeerida usaldust suurendavatesse meetmetesse, mis aitaksid mõlemad pooled uuesti dialoogi pidama.
<D>
kirjalikult. - (HU) 2006. aasta energiatõhususe tegevuskava läbivaatamine on aina pakilisem ülesanne, sest seoses ELi kolme näitaja 20% eesmärgiga on edusammude puudumine kõige tuntavam energiatõhususe eesmärkide puhul.
Paljud algatused juba tüürivad õiges suunas, aga praegused saavutused on endiselt vähesed ja paljud võimalused kasutamata.
Euroopa hakkas alles hiljuti tunnistama oma vähest edasiminekut ning on mõistnud, et ta ei saa lubada endale luksust suhtuda energiatõhususe arengusse kergekäeliselt.
Sellised investeeringud võivad vähendada heitkoguseid odavamalt kui muud lahendused ning saavad kohe majandust elavdada.
Üks märk positiivse pöördepunkti kohta on see, et Euroopa Parlamendi otsuse põhjal saab isegi majanduse elavdamise kava seni kasutamata ressursse rakendada energiatõhususe arendamiseks ja keskkonnahoidlikeks investeeringuteks.
2020. aasta energiastrateegia, mille Euroopa Komisjon avaldas novembris, liigitab samuti energiatõhususe kõrgeimate prioriteetide hulka.
Nüüd on Bendtseni raportis sõnastatud kindlad soovitused, kuidas võiksime oma võimalusi tõhusamalt kasutada.
Mul on hea meel, et uuenduslikud lahendused, nagu arukad võrgud ja energiateenuste ettevõtted, kes teevad investeeringuid, millest tekib energiatõhususega seotud tulu, on samuti raportisse lisatud.
Ent rahastamine on endiselt kõige tähtsam küsimus.
Energiatõhususe abi tuleb lisada ka tulevastesse pikaajalistesse ELi eelarvetesse, võttes eelkõige arvesse endiste sotsialistlike riikide hoonete ümberehituskavasid.
See on valdkond, kus saab suhteliselt väheste kuludega saavutada väga suure säästu.
<D>
kirjalikult. - (IT) Õiguskomisjon.
Tänan teid, proua juhataja.
Hääletan Frassoni raporti poolt, mis tuletab meile meelde Euroopa Parlamendi, riikide parlamentide ja riikide kohtute olulist rolli, mida nad peavad täitma ühenduse õiguse kohaldamisel.
Olen nõus, et peame komisjonile meelde tuletama võimalust, et oleks süsteem, mis näitaks kodanikele selgelt erinevate õiguskaitsevahendite kasutamise võimalusi.
See süsteem võiks olla ELi ühisportaal või üks online-teabekoht, mis annaks kodanikele abi.
Kodanikele peaks olema läbipaistvus samasugune kui siis, kui nad esitavad asutamislepingu alusel ametliku kaebuse või kasutavad petitsiooniõigust; seetõttu tuleb petitsioonikomisjonile avaldada selget teavet rikkumismentluste edenemise kohta, mis on samuti petitsioonide puhul olulised.
Esitajad tuleb täiel määral nende kaebuste menetlemise kuluga iga eelmääratletud tähtaja möödumisel kursis hoida.
Tuleb koostada kokkuvõtted ja teha need avalikkusele ühest kohast kättesaadavaks.
Lisaks ei tohiks need kokkuvõtted õigusloomeprotsessi lõpuleviimisel kaduda, sest just siis muutuvad need avalikkusele ja ettevõtetele veelgi olulisemaks.
<D>
Proua president, daamid ja härrad, ka mina arvan, et meil peaks olema riikideülene politseijõud, mis saaks käsitleda rahvusvahelist kuritegevust, mis on tänapäeval väljunud riigi piiridest.
Vaid paar päeva tagasi käis Itaalia parlamendi maffiavastane komisjon Saksamaal, kus nad leidsid, et märkimisväärselt suur osa Saksamaale investeeritud rahast on tulnud mehhanismi kaudu, mis hõlmab Sitsiilia ja Calabria kurjategijaid.
Arvan, et see on hea näide tegelikust vajadusest võidelda kuritegevuse vastu rahvusvahelisel tasandil ning üheks võimaluseks on luua Euroopa politseijõud.
Usun, et Europol tuleb selle tööga toime, kuid mul on mõningaid kahtlusi, kas Europoli muutmine agentuuriks saaks viivitamata sellele kaasa aidata.
Peame hindama Europoli tegevust alates 1994. aastast kuni tänapäevani ning arvan, et see eeldab ka konkreetsete ülesannete läbivaatamist, kuna olen seisukohal, et selle institutsiooni prioriteedid peaksid olema uimastikaubanduse, rahapesu ning riigiüleste maffiaorganisatsioonide küsimuste käsitlemine.
Ma arvan, et mõningaid probleeme esineb seoses parlamendi volituste täieliku tunnustamisega.
Parlamendil peaksid olema järelevalvevolitused - nii on ka kõigi riiklike parlamentide puhul, mis kontrollivad riiklikke politseijõude - ning arvan, et Euroopa Parlamendil peaksid olema järelevalvevolitused Euroopa agentuuri üle, mille põhiülesanded on rahvusvahelise kuritegevuse vastane võitlus ja seda käsitlev politseitöö.
Arvan samuti, et peame selgitama andmekaitse teemat.
Ma olen äärmiselt mures, kuna ettepanekul - mis on selliselt vastu võetud ja mille nõukogu tõenäoliselt tulevikus samamoodi vastu võtab - on tõsiseid puudujääke, mis seavad Euroopa kodanike isikuandmed tõsisesse ohtu.
<D>
(NL) Hr juhataja, volinik, logistika protsessid on peamiselt tööstuse ja transpordisektori probleem ja minu arvates peaks see nii ka jääma.
Need kaalutlused asuvad kahtlemata väljapaistval kohal nii Euroopa kui ka globaalsetes tegevuskavades ja sellel põhjusel me kiidame komisjoni ettepaneku heaks.
Kuid vaja on pingutada, et kindlustada transpordile parem raamistik ja vähem takistusi, aga mitte veel rohkem Euroopa eeskirju või keelde.
Eeskirju on vaja korrastada.
Niisiis olen õnnelik, et oleme raportööri esialgset raportit selles osas märkimisväärselt ladusamaks muutnud.
Lubage mul veel veidi rääkida logistika takistuste üle.
Eelmisel aastal arutasime siin täiskogul raportit Naiadese kohta.
Sellega seoses toetame täielikult komisjoni, sest siseveetranspordi ees seisab samuti palju takistusi, ja ma loodan, et komisjon ei kaota aega parlamendile oma esimeste ettepanekute esitamisel.
Veel üks takistus logistika jaoks on piirangute seadmine neile 60tonnistele veokitele.
Ma toetan kompromissi, nimelt et liikmesriigid peavad ise otsustama, kas neid rakendada või mitte, kuid ma tean ka seda, et selle teema kohta ringleb väga palju müüte, et mitte öelda suuri müüte.
Te korraldate uurimuse, volinik.
Ma palun teid tungivalt uurida eelkõige asjaolusid ja ma palun teid tungivalt uurida ka rahvusvahelisi marsruute.
Ma nõustun täielikult oma kolleegiga parlamendis, hr Jarzembowskiga, et me ei pea lubama neid haagisveokeid meie linnadesse ja küladesse.
Kuid kaugsõiduliinidel, kus pole muid variante - miks mitte.
Nii et te vaatate asjaolud läbi?
Ma ootan teie järeldusi huviga.
<D>
raportöör. - (DE) Proua juhataja, volinik; härra Ulmer, muidugi ma võtsin teadmiseks teie mure, et esimese ja teise kategooria materjale võidakse segi ajada, ning konsulteerisime selles küsimuses läbirääkimiste lõpus ka asjaomase sektori esindajatega.
Minu arvates tuleks nende materjalide segamiseks tegutseda äärmiselt ebaseaduslikult.
Vaatame, kas siin on vaja karmimaid eeskirju.
Tahtsime uue määrusega saavutada seda, et tapmise kõrvalsaadusi oleks võimalik kasutada paljudel viisidel, ja sellega seoses võin öelda ka proua Doyle'ile, et teie mure on alusetu.
Kõik on sama nagu enne.
Tapmise kõrvalsaaduste jaoks lõpp-punkti sätestamisega oleme väga selgelt sätestanud ka selle, et seejärel kohaldatakse neile täiesti teistsuguseid sätteid, ehk teisisõnu oleme selgelt viidanud üleminekule jäätmete raamdirektiivi alla.
Arvan, et oleme õigel teel.
Samuti tahaksin öelda, et muidugi tahame selles määruses tegeleda ka roiskunud liha skandaalide teemaga.
Me ei ole selles veel päris õigel teel, aga märgistamise ja tagatud jälgitavusega oleme minu arvates sinnapoole teel.
Muidugi tuleb vaadata, millise märgistamise komisjon välja pakub.
See ei ole kuigi kerge, nagu me teame sinise koeratoidu Chappi probleemi - seda ei taha keegi.
Selles peame kindlasti laskma lähenemise valida teadlastel.
Orgaaniliste väetiste küsimuses, mis oli ka aruteluks välja pakutud ja millest ei ole veel korralikult räägitud, oli komisjonil tegelikult kavas sätestada materjali põhjalikum sissesegamine, et loomad seda isegi ei märkaks.
Ent see muudaks väetise kvaliteeti ja arvan, et oleme koostanud sellega seoses hea määruse ja et meie väikeaiapidajad, kes nii väga armastavad orgaanilisi väetisi, saavad samuti, mida soovivad.
Seega on üldiselt tegemist hea määrusega.
Mul on selle ja ka koostöö üle väga hea meel ning loodan, et me ei pea seda jälle niipea muutma.
Koostöö komisjoniga oli väga meeldiv ja olen selle eest väga tänulik.
<D>
(DE) Daamid ja härrad, ma tahaksin teha avalduse Euroopa terrorismiohvrite viienda mälestuspäeva puhul.
See on päev, mis peab meile meelde jääma; see on päev, mil me mälestame kõiki süütuid terrorismiohvreid.
Sel nädalavahetusel tappis Real IRA kaks sõdurit Põhja-Iirimaal Antrimi krahvkonnas ja esmaspäeval tulistati politseinikku Armaghi krahvkonnas.
Tapetud politseinik oli abielus ja tal olid lapsed.
See barbaarne terroriakt lõhkus järjekordse perekonna ja tõi kaasa mõeldamatuid kannatusi.
Eile Sri Lanka lõunaosas enesetapja poolt toime pandud pommirünnakus sai vähemalt kümme inimest surma ja rohkem kui kakskümmend inimest tõsiselt vigastada.
Ma tahaksin Euroopa Parlamendi nimel väljendada nördimust nende põlastusväärsete rünnakute pärast, mis pandi toime süütute inimeste vastu, ja väljendada sügavaimat kaastunnet ohvrite perekondadele.
Me mäletame neid alati.
Täna võtame me Euroopa Parlamendis valjusti ja selgelt sõna terrorismi valimatu vägivalla vastu.
Me mõistame täielikult hukka inimelude mõttetu hävitamise ja tervete perekondade surmamise pimeda fanatismi tõttu, mis sunnib tapma teisi inimolendeid ja tallama inimväärikuse jalge alla.
Terrorism on otsene rünnak vabaduse, inimõiguste ja demokraatia vastu.
Terroristid püüavad valimatu vägivalla abil hävitada väärtused, mis meid Euroopa Liidus ja meie liikmesriikides ühendavad.
Need terroriteod vapustavad meid kõiki.
Nad põhjustavad meile sügavat ja südantlõhestavat valu, kuid nad ei saa hävitada ega hävitagi meie ühistel väärtustel rajaneva demokraatliku ühiskonna alustalasid.
Terrorism on kuritegu, millesse me ei saa leebelt suhtuda.
Terrorismi näol on tegemist ühe suurema ohuga rahvusvahelise üldsuse turvalisusele, stabiilsusele ja demokraatlikele väärtustele.
See on otsene rünnak meie kodanike - meie kõigi - vastu.
Euroopa Parlamendil on terrorismiga võitlemisel ja terrorirünnakute ohvrite toetamisel aktiivne roll.
On ilmselge, et terrorismile ei saa olla mingit õigustust.
Seetõttu peame jätkama ühist tegutsemist võitluses terrorismiga, lähtudes õigusriigi põhimõtetest ja kasutades seaduse kogu jõudu.
Täna on kõik Euroopa Parlamendi liikmed oma mõtetes terrorismiohvritega, olenemata sellest, millises maailma nurgas nad hukkusid.
Me tahame väljendada oma solidaarsust.
Ma tahaksin paluda teil nüüd leinaseisakuga mälestada Real IRA ja Sri Lanka enesetapurünnaku ohvreid.
(Parlament tõusis püsti ja pidas minutilise leinaseisaku.)
Daamid ja härrad, kolmkümmend aastat tagasi, 16. märtsil 1979, suri suur eurooplane Jean Monnet, üks Euroopa integratsiooni loojaid.
Tema 30. surma-aastapäeva eel tahaksin Euroopa Parlamendi tänase täiskogu istungi alguses veidi meenutada ning tunnustada tema pärandit ja elutööd Euroopa integratsiooni saavutamise nimel.
Me meenutame täna selle mehe hindamatut pärandit, kes astus koos Saksamaa ja Prantsusmaa leppimise ühe algataja Robert Schumaniga esimese sammu, et luua ühise saatusega kogukond, mis rajaneb rahul, vastastikusel mõistmisel, demokraatial ja Euroopa rahvaste koostööl.
Põhimõtted, mida Jean Monnet rõhutas, ja meetodid, mida ta nende rakendamiseks kasutas, ei ole 21. sajandi alguseks oma asjakohasust kaotanud.
Vastupidi, nende tähtsus on ilmselge meile kõigile.
Üleilmastumisest, majandus- ja finantskriisist ning üleilmsest soojenemisest tulenevad probleemid sunnivad eurooplasi tegema veelgi tihedamat koostööd, et meie ühiseid väärtusi ja huve kogu maailmas tõhusalt kaitsta.
Jean Monnet'l oleks kindlasti hea meel Lissaboni lepingus tehtud edusammude üle, mille eesmärk on rajada demokraatlik Euroopa Liit, mis suudab tegutseda ja lahendada 21. sajandi probleeme.
Ja lõpuks tuleb mainida, et see oli Jean Monnet' asutatud Euroopa Ühendriikide tegevuskomitee, kes muu hulgas tegi ettepaneku Euroopa Parlamendi otsevalimiste kohta.
Jean Monnet' lahkumisele järgnenud kolmekümne aasta jooksul on see unistus Euroopa Liidu parlamentaarse mõõtme loomise tulemusena muutunud muljetavaldavaks tegelikkuseks.
Me kõik oleme selle suure eurooplase Jean Monnet' pärijad ja tema tööl on püsiv mõju.
See on toonud suuri muutusi Euroopa riikide suhetes ja mõjutab siiani kõikide kodanike elu.
Jean Monnet' 30. surma-aastapäeva eel tahaksin, et me mõtleksime oma tulevikuülesandele ja -kohustusele jätkata Jean Monnet' alustatud suurt tööd meie maailmajao ühendamisel.
<D>
komisjoni liige. - Härra juhataja, ma arvan, et see kõik näitab väga selgelt meie arusaamist sellest, et see mis toimub on väga raskesti mõistetav.
Olukord on väga tõsine.
Me oleme väga mures, sest eriolukord on tõsiselt ohustanud demokraatlike institutsioonide tugevdamist ja laiahaardelisema demokraatliku protsessi ülesehitamist.
Sellepärast on põhjapaneva poliitilise tähtsusega, et kodaniku- ja poliitilised õigused täielikult taastatakse, piirangud meediale kõrvaldatakse ning luuakse valimiste korraldamiseks vajalik olukord.
Ainult demokraatia ja õigusriik annavad võimaluse stabiilsuse ja arengu saavutamiseks.
Me peame loomulikult veel mõtlema küsimuse üle kas on võimalik saata valimiste vaatlemise meeskonda.
Nagu ma ütlesin, on meil praeguses olukorras võimalik ehk saata väiksem nõustajate meeskond valimisprotsessi jälgima.
Kui mitte, tuleb eriolukord kiiresti lõpetada ja kodanikuvabadused taastada.
Abi kohta tahaksin ma öelda, et me suurendasime juba tunduvalt oma abi Pakistanile, eeskätt hariduse ja maaelu arengu vallas.
Praegu, nagu ma ennist ütlesin, tuleks meil hetkeks maha istuda, oodata ja väga hoolikalt järele mõelda.
Loomulikult ei tohiks me ohtu seada Pakistani vaesemat elanikkonda, aga meil tuleb asju ajada õigel viisil.
<D>
(FR) Proua juhataja, ükskõik kui sõbralikud meie suhted raportööride Vataneni ja von Wogauga ka ei oleks, ei saa me nende raporteid heaks kiita.
Kõigepealt loodi NATO ehk Põhja-Atlandi Lepingu Organisatsioon 1949. aastal vastukaaluks hirmuäratavale ohule, mida kujutas endast kommunism Lääne-Euroopa jaoks.
Organisatsioon täitis kasulikku, isegi hädavajalikku rolli.
Nüüdseks on aga see kohutav kommunistlik kord kokku varisenud ning Varssavi pakt lõpetatud.
NATO aga laieneb pidevalt.
Organisatsiooni tegevus ulatub tema geograafilistest piiridest kaugemale.
Minu teada puudub Afganistanil Põhja-Atlandi rannajoon.
Samuti ei ole seda Kosovol, kus organisatsioon aitas kaasa serblaste etnilisele puhastusele selles põhjendamatus sõjas, mis ei lahendanud midagi.
NATO rikub seega Ühinenud Rahvaste Organisatsiooni põhikirja.
Daamid ja härrad, te olete väga ebajärjepidevad.
Te tahate luua tugeva sõltumatu Euroopa ja samal ajal muudate Euroopa kaitsmise USA valitsemise all toimiva juhtimissüsteemi osaks.
Venemaa ja teised riigid ei saa selles näha ju muud kui agressiivset hoiakut?
NATO on sidunud meid Ameerika Ühendriikide poliitikaga.
Me oleme nende sõbrad, kuid ei taha olla nende teenrid või veel vähem nende kintsukaapijad.
Peame sellele lõpu tegema ning sellest välja astuma.
NATO aeg on möödas.
<D>
nõukogu eesistuja. - (FR) Hr juhataja, ma sooviksin tänada liikmeid selle põneva arutelu eest.
Me jääksime siia tundideks, sest see teema väärib kindlasti palju arutamist ja nende esitatud mõtted on olnud paeluvad.
Kahjuks on meie aeg siiski piiratud.
Ma teen järgmised järeldused.
Esiteks, minnalaskmise lähenemisviisi ja regulatsiooni puuduse osas, pidades meeles oma tööga kaasnevat reservi, olen ma enda arvates end üsna selgelt väljendanud.
Minu arvates peame minema kaugemale reguleerimise/mittereguleerimise arutelust.
Finantsiline deregulatsioon on praegu aegunud arusaam.
Tugev kaasaegne finantsregulatsioon on nüüdsest lahendus.
Seda tuleb kohandada; me peame liikuma edasi sellest, mis on tehtud seni.
See on esimene märkus, mille ma soovin teha, ja selles osas olen ma väga selgesõnaline.
Ma kuulasin ka hoolikalt seda, mida pr Koch-Mehrin ütles ja ma kordan, mida ta ütles, nimelt seda, et regulatsioon ei ole turu vaenlane.
Igaüks peab tõusma oma ülesannete kõrgusele.
Riigiasutuste töö on reguleerida ja kohandada kehtivaid eeskirju, sest kaalul on süsteemi stabiilsus, eraisikutest säästjate kaitse ja hoiustajate kaitse.
Ma ütleksin samuti hr Wurtzile: ka tööhõive ja kasv, millel on otsene mõju tegelikule majandusele, on ohustatud sellest kriisist.
See on põhjus, miks me peame tegutsema, sealhulgas vähem jõukamate jaoks, ja tegema seda kiiresti.
Minu teine veendumus on, et Euroopa peab tegutsema tugevnenud rahvusvahelise koostöö raames.
Alternatiivi ei ole.
Nagu sai öeldud, Euroopa peab tegema oma hääle kuuldavaks, vastasel korral allutatakse meid USA lahenduste mõjudele.
Nii on see juba juhtunud Sarbanes-Oxley'ga.
Me oleme juba näinud tagajärgi, mida see tõi mõnele Euroopa äriühingule; me nägime mõju, mis sellel on raamatupidamis- ja turustandarditele.
Me võime alustada otsekohe.
Meie ainus eelis on see, et täna võib Euroopa, nagu hr Almunia ja president Sarkozy on mõlemad rõhutanud, panna end kindlalt maksma, teha oma hääl kuuldavaks rahvusvahelisel laval, võtta ohjad ja saavutada edumaa.
Ma kutsun eurooplasi üles koordineerima end nii, et Euroopa Liidul oleks tugev kohalolek rahvusvahelisel laval, ning olema esindatud rahvusvahelistes finantsstruktuurides ja rahvusvahelistes reguleerivates asutustes.
Sest kui rahvusvahelisi meetmeid ei võeta, ei saa me kaevata alternatiivi puudumise üle, kuid peame toetuma investeerimisfondidele, mida me pealegi soovime alles hoida.
Ma ei anna hinnangut, kuid selles osas on vaja teatud järjepidevust.
Me peame teadma, mida me tahame teha, ja kui Euroopa ei suuda tegutseda, peame finantssüsteemi stabiliseerimiseks toetuma teistele fondidele.
Minu kolmas uskumus on see, mida on maininud mitmed kõnelejad, sealhulgas hr Schulz.
Tõsi on see, et me peame käsitlema palkade küsimust ja kasumite probleemi, mis on seotud tsükliliste turutegevustega.
Turu korraldajate palkade küsimust tuleb samuti käsitleda selle rahvusvahelise esindatuse kontekstis.
Ma ei ole mitte esimene, kes nii ütleb.
Gordon Brown on minevikus samuti nii öelnud.
See tundub mulle loogiline ja sellel teemal tuleb põhjalikult mõelda.
On selge, et see ei ole mitte ainult majandus- ja finantskriis, vaid ka eetika ja vastutustunde kriis.
See on majanduseetika kriis ja puudutab kõiki osalejaid ja poliitilisi liidreid, olenemata nende eelistustest.
Nagu hr Wurtz ja teised kõnelejad on rõhutanud, peab finants jätkama majanduse teenindamist, majandus ei tohi olla finantsi ohver.
Nagu ma ütlesin, mõelda tuleb finantsasutuste rolli ja komisjoni tegevuskava üle, mille nad koostasid rahandusministrite ettepanekute alusel.
Rääkigem konkreetsest edusammust.
Pr Berès'le ma ütlen, et me peame minema edasi ja ajagraafiku osas tegutsema kiiresti.
Ma kordan seda, mida hr Almunia ütles: komisjon peab tegutsema kiiresti, sest küsimus on usalduse taastamises ja ma soovin lõpetada selle punkti osas.
Isegi kui Euroopa on vähem mõjutatud, on meie jaoks oluline saata välja usaldussõnumeid.
See tähendab tegutsemist, rahvusvahelist koostööd ja mitte karta kohandada eeskirju, kiiresti tegutsemist ja omada laual valmis ettepanekuid Euroopa Ülemkogu jaoks 15. oktoobril, parlamendi tehtud soovituste rakendamist ja, nagu juba öeldud, olla teadlik asjaolust, et me tegeleme tehingutega, mis ei mõjuta mitte ainult likviidsust, vaid ka kogu finantssüsteemi maksevõimet.
Praegu on selleks just majanduse usaldusväärsus, mis käivitab kasvu, ja seetõttu peame heitma kõrvale dogmatismi, et võtta kindlad meetmed ja kasutada kõiki meie käsutuses olevaid vahendeid.
<D>
(RO) Euroopa kodakondsus pakub kogu ELi territooriumil tervet rida õigusi ja vabadusi.
Sel põhjusel on liikmesriigid Euroopa
Sellest hoolimata teatati mulle mõni päev tagasi juhtumist Rumeenia kodanikuga, kes ei saanud Brüsselis autot rentida, kuna tal on Rumeenia kodakondsus.
Teenistuja keeldumine põhines lihtsalt selle autorendiettevõtte sise-eeskirjadel.
Viimastel päevadel olen kuulnud mitmetelt oma maa kodanikelt paljudest muudest diskrimineerimisjuhtudest Rumeenia kodakondsuse tõttu.
Kallid kolleegid, rohkem kui 490 000 000 eurooplase esindajana on meie kohus häiret tõsta.
Aktiivse dialoogi kaudu oma kaaskodanikega saame anda oma panuse, et taolised intsidendid tulevikus enam ei korduks.
Pean Euroopa Liidu kui demokraatliku üksuse kohuseks edendada austust kõigi liidu kodanike õiguste suhtes, algatades diskrimineerimise vastu suunatud Euroopa haridus- ja teabeprogramme.
Samuti palun Euroopa Komisjonil kindlaks teha, kas liikmesriigid on täitnud lepingutega võetud kohustusi seoses rahvusel põhineva diskrimineerimisega.
<D>
(DE) Proua juhataja, Ria Oomen-Ruijten, lubage mul väljendada oma kiitust ja lugupidamist selle raporti suhtes.
See on tasakaalustatud ja õiglane ning seda joont peame täna hoidma.
Me rõhutame õigusega, et Türgi peab tegema rohkem jõupingutusi.
Eesmärk saavutada Türgis stabiilne ja õitsev demokraatia ei ole ainult Türgi huvides, vaid see on ka ELi oluline strateegiline huvi.
Ma olen mures tulevase nõukogu eesistuja Nicolas Sarkozy suhtumise pärast.
Tema poliitika Türgi suhtes ei võta eesmärgiks Türgi ühinemist ELiga.
Ta soovib, et ELi dokumentides ei viidataks Türgile enam kui ühinemiskandidaadile, ning rõhutab, et Prantsusmaa kiidab heaks ainult selliste peatükkide avamise, mille sihiks pole täielik liikmelisus.
Siin on kaalul ELi usaldusväärsus.
Lubage mul rõhutada ühte punkti: pacta sunt servanda!
Ühinemisläbirääkimiste avamisega nõustuti ühehäälselt ning see tähendab, et sellega nõustus ka Prantsusmaa.
Negatiivsete märguannete saatmise asemel peaks EL Türgiga konstruktiivselt läbi rääkima.
Me oleme selles täiskogus häälteenamusega otsustanud, et me Türgiga ...
(Juhataja katkestas kõneleja)
<D>
kirjalikult. - (DE) Hääletan Kartika Tamara Liotardi raporti poolt, mis käsitleb uuendtoidu suuremat ohutust.
Me vajame rangemaid nõudeid uuendtoidule loa andmiseks, näiteks kloonitud loomade lihast toodete ja nanotehnoloogia kasutamise puhul.
Termin "uuendtoit" hõlmab praegu mitmeid toiduaineid, mida toodetakse uudseid meetodeid kasutades, mis on Euroopa turul praegu väga vähe või ei ole üldse esindatud, samuti lihtsalt Euroopa tarbijatele tundmatut toidu.
Ent nende hulka kuuluvad ka kloonitud loomadest valmistatud tooted, mille pikaajalisi tagajärgi on praegu väga napilt uuritud.
Uuendtoidule loa andmiseks on alates 1997. aastast esitatud üle saja avalduse ja üle kahekümne on heaks kiidetud.
Pooldan kloonitud loomade lihast valmistatud toodete kohta eraldi määrust ja uute lubade väljaandmise peatamist seni, kuni see jõustub.
Nanomaterjale sisaldavad toiduained tuleks keelata seni, kuni leitakse loomasõbralik ja ohutu hindamismeetod.
Kui sellised tooted tuuakse turule, siis tuleb need märgistada nii, et tarbija tähelepanu juhitakse otseselt kogu teabele nende päritolu kohta.
<D>
nõukogu eesistuja. - Härra juhataja, ma palun vabandust, et jäin komisjonide esimeeste konverentsi tõttu veidi hiljaks.
Tegelikult saabusin ma alles täna hommikul Washingtonist.
Tahaksin tänada teid kutse eest osaleda sellel olulisel ja õigeaegsel arutelul Atlandi-üleste suhete teemal; eriti tänan ma raportöör Millán Moni selle väärtusliku ja kõikehõlmava raporti eest, mida ma oma reisi ajal suure huviga lugesin.
See raport sisaldab palju sellist, millega eesistujariik ja nõukogu võivad nõustuda.
Olenemata oma poliitilisest taustast, teame me kõik, et Atlandi-ülesed suhted on meie, Euroopa tuleviku seisukohalt äärmiselt olulised.
Tugev Atlandi-ülene partnerlus on kuue aastakümne vältel olnud juhtivaks jõuks Euroopas ja Põhja-Ameerikas ning kogu maailmas rahu, stabiilsuse ja jõukuse edendamisel.
Ma väidan, et see ei ole lihtsalt ajalugu.
See on parim võimalik tegevusplaan ka 21. sajandiks.
Atlandi-ülesed suhted võimaldavad meil koos saavutada tulemusi, mida kumbki partner üksinda saavutada ei suudaks.
Ma tsiteeriksin siinkohal seda, mida asepresident Joe Biden ütles oma esimesel visiidil Münchenisse: ta kinnitas, et Ameerika vajab Euroopat ja Euroopa vajab Ameerikat.
Ma arvan, et me saame sellisest avaldusest täiesti aru.
Kui me oleme ühel meelel, saame me seada tingimusi maailmas toimuva suhtes.
Kui meie vahel on erimeelsused, siis on mis tahes eesmärkideni keeruline liikuda; niisiis võimaldavad Atlandi-ülesed suhted meil koos saavutada tulemusi, mida me ei suuda saavutada üksinda.
Möödunud aasta novembris toimunud presidendivalimised Ameerika Ühendriikides tekitasid siin, Euroopas, enneolematul hulgal entusiasmi, ootusi ja huvi.
Seda seetõttu, et eurooplastele läheb korda see, kes valitakse Ameerika Ühendriikide presidendiks.
President Obama on andnud märku uuest lähenemisviisist meie ees seisvatele probleemidele.
Euroopas olid paljud kütkestatud sellest muutusest ja muutmisvaimust.
Kõrged ootused tekkisid mõlemal pool Atlandi ookeani.
Need ootused kätkevad endas võimalust meie vastastikuseks koostööks ajal, mil me seda kõige rohkem vajame.
Kuid neisse ootustesse tuleb tõsiselt suhtuda, sest miski poleks kahjulikum meie suhetele kui täitumata lootused - ja mida kõrgemad on ootused, seda raskem on neid täita.
Uus administratsioon on jõuliselt alustanud.
Ootuspäraselt on majandus- ja finantskriis uue presidendi päevakorras väga tähtsal kohal.
Euroopa Parlamendis vaid paari nädala eest käsitletud Guantánamo vangla kohta tehtud esialgsed otsused sisendavad julgust, nagu ka uus otsus hakata tegelema Lähis-Ida küsimusega ja korraldada 31. mail Haagis konverents Afganistani teemal.
Need on algatused, mida paljud eurooplased on nõudnud.
Dialoogile Ameerika Ühendriikidega on nüüd uus elu sisse puhutud.
Kontaktidest uue administratsiooniga, sealhulgas kohtumistest asepresident Bideni ja riigisekretär Clintoniga siin Brüsselis, on selgelt ilmnenud, et Ameerika Ühendriigid soovivad suhetes Euroopa Liidu ja meie partneritega uut tonaalsust.
Mul on hea meel pragmaatilise lähenemise üle, mis neid esialgseid kontakte on iseloomustanud.
Kuigi toonimuutus on oluline, ei tähenda see muidugi automaatselt konkreetsete tulemuste saavutamist.
Kui me tahame teha konstruktiivset koostööd, tuleb meil ühiselt läbi vaadata oma poliitilised prioriteedid ja ümber hinnata Atlandi-ülese partnerluse toimimise viis.
Teie raport annab väärtusliku panuse sellesse protsessi.
See protsess sai Euroopa Liidu poolelt alguse möödunud aastal, kui välisministrid arutasid Atlandi-üleseid suhteid kahel mitteametlikul kohtumisel Avignonis ja Marseille's.
Ma leian, et siinkohal peaksime me selle protsessi algatamise eest tänama eesistujariiki Prantsusmaad, aga ka Portugali, kellel oli samuti oluline roll.
See on protsess, mida on vaja eelseisvatel kuudel edasi arendada.
Suurepärane võimalus selleks avaneb järgmisel nädalal Prahas, kui leiab aset riigipeade ja valitsusjuhtide mitteametlik kohtumine Ameerika Ühendriikide presidendiga.
Atlandi-ülesed suhted on sisukad ja mitmekesised ning hõlmavad mitmeid poliitikavaldkondi.
Ma ei saa neil kõigil peatuda, kuid sooviksin esile tuua need, mida me eelseisval kohtumisel Prahas eelkõige käsitleda tahaksime.
Esiteks: energiavarustuse kindlus ja kliimamuutus.
Need omavahel seotud teemad tekitavad muret paljudele eurooplastele.
Energiavarustuse kindlus on üks kõige tähtsamaid eesmärke, mille poole pürgimisel tuleb lähtuda igakülgsest strateegiast, mis hõlmab energiatõhusust ja taastuvenergia kasutamise edendamist, aga ka energia- ja tarneallikate ning tarneteede mitmekesistamist.
Euroopa Liit ja Ameerika Ühendriigid peaksid neis valdkondades tegema koostööd ja püüdlema ühiste eesmärkide suunas, kus vähegi võimalik ja vajalik.
Kliima seisukohalt on käesolev aasta otsustava tähtsusega.
Detsembri lõpul toimuv ÜRO konverents kliimamuutuse teemal annab ajaloolise võimaluse siduvate rahvusvaheliste eesmärkide läbivaatamiseks ja laiendamiseks, hõlmates ka võitluse kliimamuutuse vastu.
Euroopa Liit on selle konverentsi eel võtnud enesele ambitsioonikad energiavarustuse ja kliimamuutusega seotud kohustused.
President Obama avaldustest ja kohtumistest, mis on seotud kliimamuutusega, võib välja lugeda märgatavat poliitilist nihet, kuid ees on veel palju rasket tööd.
Loomulikult on Ameerika Ühendriikide toetus selles küsimuses väga oluline, kuid sellest üksi ei piisa.
Meil tuleb tagada ka arenenumate arengumaade, näiteks Hiina, toetus.
Teiseks: majandus- ja finantskriis.
Lisaks sellele, et praegune kriis on ränk, on ta levinud üle maailma ja nõuab jõulist poliitilist reageerimist kõigil tasanditel kogu maailmas.
Euroopa Liidul ja Ameerika Ühendriikidel on selles kontekstis eriline vastutus, nii meetmete osas, mida nad oma kodus võtavad, kui ka rahvusvahelise kooskõlastamise mõttes.
Me peame tegema Ameerika Ühendriikidega koostööd, tagamaks kooskõlastatud reageerimine praegusele ülemaailmsele kriisile ja finantsprobleemidele.
Me peame ühiselt tegelema finantssüsteemi järelevalve ja rahvusvaheliste finantsasutuste reformimise küsimustega.
Meil tuleb kooskõlastada ka suurema majanduskasvu ja tööhõive poliitika.
Me peame tagama, et lähenemisviisid, mille me valime, oleksid omavahel kooskõlas ega tooks enesega kaasa konkurentsimoonutusi Atlandi-ülesel turul.
Suur osa sellest tööst toimub rühmades, näiteks G8 ja G20 raames, eriti aga G20 tippkohtumisel Londonis, millest saab alguse president Obama visiit Euroopasse.
Kuid on selge, et Atlandi-ülestel suhetel on laiema ülemaailmse tegevuskava paikapanemisel otsustav tähtsus.
Kolmandaks: Afganistan on oluline küsimus nii Euroopa kui ka Ameerika Ühendriikide jaoks.
See on meie ühine probleem, sest Ameerika Ühendriikides ja Euroopas toime pandud terrorirünnakute juured on selles piirkonnas.
Kõikidel Euroopa poliitilistel liidritel on tähtis ja ebamugav ülesanne selgitada oma kodanikele, et nende julgeolekut tuleb kaitsta Kabulis.
Afganistan oli ka Brüsselis 10. märtsil toimunud Euroopa Liidu eesistujakolmiku ja asepresident Bideni mitteametliku kohtumise peamine teema.
Asepresident väljendas lootust, et Afganistan jääb Euroopa Liidu päevakorras tähtsale kohale.
Ta kinnitas, Ameerika Ühendriigid ei oota meilt üksnes toetust üldisele strateegiale Afganistani suhtes, vaid ka seda, et me tagaksime sellele toetusele vastavad konkreetsed ressursid.
Teades, et Afganistani kodanike julgeoleku küsimus on suur probleem, otsustasime me suurendada oma politseijõudude missiooni selles riigis.
Lisaks tsiviilmissioonile EUPOL on vaja ka sõjalist politseid - "sandarmeeriat", mis on meie arutelude teema.
Sandarmeeria koolitajate saatmine Afganistani kui Euroopa Liidu panus NATO missiooni on üks võimalusi, mida eesistujariik on arutanud äsja ametisse nimetatud Euroopa Liidu Pakistani ja Afganistani eriesindajaga.
Ma olen kohtunud Pierre Lellouche'iga Prantsusmaalt ja me arutame seda teemat ka Richard Holbrooke'iga.
Lisaks peame me tagama vajalikud tingimused Afganistani presidendivalimiste edukaks läbiviimiseks ja pidama silmas kogu seda piirkonda, andes eelkõige edasist abi Pakistanis jätkusuutliku tsiviilvalitsuse arendamiseks.
Nii et see piirkondlik mõõde on väga oluline ning me võtame seda riikliku ja ülemaailmse mõõtme kõrval arvesse.
Neljandaks: massihävitusrelvade leviku ohu vähendamisel on mitmepoolne reaktsioon otsustava tähtsusega.
Euroopa Liit ja Ameerika Ühendriigid on väljendanud kasvavat muret eelkõige Iraani tuumaenergiaalase tegevuse pärast ja Iraani suutmatuse pärast täita oma rahvusvahelisi kohustusi tuumaenergiavaldkonnas.
Euroopa Liit ja Ameerika Ühendriigid peavad ühiselt tagama, et tuumatehnoloogia arendamine piirduks õiguspäraste tsiviileesmärkidega.
Parim võimalus selle saavutamiseks on kehtestada tugevad, rahvusvaheliselt siduvad eeskirjad, mida toetavad usaldusväärsed kontrollimehhanismid.
Samal ajal on Euroopa Liit ja Ameerika Ühendriigid valmis astuma Iraaniga dialoogi konstruktiivsete lahenduste leidmiseks kõnealusele probleemile ja selle piirkonna muudele probleemidele.
Lisaks tuleb meil kokku leppida, kuidas koostöös ja meie ühistele väärtustele tuginedes tugevdada reeglitel põhineva mitmepoolsuse praktilist rakendamist.
Selles küsimuses saame me koos palju ära teha.
Ma olen nõus president Obama seisukohaga, mida rõhutasid nii riigisekretär Clinton kui ka asepresident Biden, et igasugune valik julgeoleku ja ideaalide vahel on vale valik.
Selles kontekstis tervitan ma president Obama kavatsust alustada Guantánamo sulgemisega.
Samuti on meil hea meel selle üle, kuidas president Obama on asunud tegelema Araabia-Iisraeli konfliktiga, sealhulgas George Mitchelli määramise üle selle piirkonna eriesindajaks.
Püsiv leppimine, mis vastab nii iisraellaste kui ka palestiinlaste püüdlustele, on selle piirkonna elanikele eluliselt tähtis ning selle saavutamine jääb Euroopa Liidu ja Ameerika Ühendriikide üheks peamiseks eesmärgiks.
Rahulepe oleks ka laiemas mõttes kasulik, muu hulgas läänemaailma ja islamimaailma suurema vastastikuse mõistmise seisukohalt.
Ma lugesin huviga arvukaid raportis sisalduvaid soovitusi Atlandi-üleste suhete institutsioonilise ülesehituse kohta.
Nõustun täiesti, et institutsioonilised sidemed Euroopa Liidu ja Ameerika Ühendriikide vahel peaksid peegeldama nende suhete tähtsust.
Tšehhi Vabariigi kui eesistujariigi algatuste eesmärk on seda seisukohta rõhutada.
Me oleme Ameerika Ühendriikide ja uue administratsiooniga kontakte otsinud kõikidel tasanditel juba algusest peale.
Kümne päeva pärast tervitab eesistujariik president Obamat Prahas, kus ta osaleb mitteametlikul tippkohtumisel Euroopa Liidu riigipeade ja valitsusjuhtidega.
Nagu ma ütlesin, avaneb meil siis võimalus hinnata Atlandi-üleste suhete mitmeid mõõtmeid ja kinnitada meie valmisolekut koostööks.
Need arutelud jätkuvad näiteks Euroopa Liidu ja Ameerika Ühendriikide välisministrite regulaarsetel mitteametlikel kohtumistel.
Lisaks leian ma, et Euroopa Parlamendi ja USA Kongressi regulaarsemad ja tihedamad kontaktid oleksid kasulikud.
Ma tänan Euroopa Parlamenti tema jätkuva toetuse eest Atlandi-üleste suhete arendamisele ja eelkõige teie raporti eest.
Meil on sel aastal uus võimalus nende suhete edasiarendamiseks.
Praegune eesistujariik ja nõukogu on Atlandi-ülest partnerlust alati käsitanud Euroopa kui terviku seisukohalt strateegiliselt tähtsana.
Ma võin teile kinnitada, et Tšehhi Vabariik on eesistujariigina seadnud enesele eesmärgiks tagada, et see partnerlus jääks meie laiema välistegevuse strateegia keskmesse ja etendaks määravat rolli nende paljude ülesannete ja probleemidega tegelemisel, mis kogu maailmal täna lahendada tuleb.
<D>
raportöör. - (EL) Hr juhataja, volinik, järgmise aasta kuulutamine Euroopa loovuse ja innovatsiooni aastaks on täielikult kooskõlas ELi eesmärkide ja prioriteetidega töötada välja Euroopa teadmisteühiskond laienenud Euroopa peamise reageerimisstrateegiana globaliseerumise majanduslikele ja sotsiaalsetele väljakutsetele.
See globaliseerumine püüab meelevaldselt asetada sündmuste keskmesse ei midagi muud kui majandust, mis on tegelikult sageli kasumi ebaseaduslik jaotamine.
Globaliseerumine peab olema inimkeskne, kui sellest peab saama õiglane arengustrateegia, mis on suuteline tagama majanduslikud ja sotsiaalsed hüved kõikidele piirkondadele.
See peab tagama võrdse juurdepääsu võimalused kõikidele kodanikele kõikides maailma osades.
Oleme teinud õige otsuse, valides innovatsiooni ja loovuse kombinatsiooni Euroopa aasta 2009 peamiseks dimensiooniks.
Seega muudab teadmiste kolmnurk - haridus, teadus ja innovatsioon koos loovusega kodaniku ELi arengumudeli tugisambaks.
Lisaks on 2009. aasta valimine loovuse ja innovatsiooni aastaks poliitilises mõttes selgelt Euroopa kultuuridevahelise dialoogi aasta laiendus.
Lubage siinkohal lisada, et teie osalusega, hr Figel', on see väga edukas.
Teadmiste ja loovuse liikumine moodustab olulise osa avatud kultuuridevahelisest dialoogist.
Selle dialoogi eesmärgiks on hõlmata kultuurilist mitmekesisust, partnerlust ettevõtluses, ametialast koostööd, sotsiaalset lähenemist ja tihedamat haridusalast ühtlustamist ELi kodanike seas.
Seetõttu on väga oluline, et kõik sotsiaalsed partnerid, VKEd, haridus- ja kutseühingud ning samuti ühenduse, riiklikud ja piirkondlikud ametiasutused peaksid selgelt pühenduma ja koonduma.
Kõigi tegevuste peamiseks liikumapanevaks jõuks 2009. aastal on haridusprogrammid riiklikul ja Euroopa tasandil, ühenduse elukestva õppe programmid, koolituse ja haridusega seotud meetmed nii Sotsiaalfondi kui ka teiste struktuurifondide raames, aga ka riiklikud haridusprogrammid, mis on plaanitud käesolevasse aastasse.
Kaasatakse kultuuri, kommunikatsiooni, tööturu, noorte inimeste, naiste, immigrantide, kohalike ja piirkondlike üksuste, kultuuritööstuste ja VKEdega seotud valdkonnad.
On otsustatud, et see koostöö peaks põhinema mitmeaastastel ja üheaastastel projektide konkreetse rahastamisega programmidel, kuigi parlament tahaks, et kõnealusel aastal oleks oma eelarve nagu kultuuridevahelise dialoogi aasta puhul.
Parlament on esitanud muudatusettepanekuid, mis tagavad, et kõnealust aastat ei rahastata peamiselt ühenduse elukestva õppe programmide abil, vaid iga programmi ja sektoripõhise tegevuse abil.
Selle ettepaneku raames ei aseta innovatsioon ja loovus koormat haridusprogrammidele, vaid on keskne kõikide ühenduse poliitikate puhul.
Lubage mul lõpetada, tänades volinikku, komisjoni talitusi ning Sloveenia ja Prantsusmaa eesistujariike avatud dialoogi ja koostöö eest, mida oleme kogenud.
<D>
kirjalikult. - (SK) Ühtsuse puudumine olemasolevates õigusaktides ja standardites pärsib sageli tarbijate ja ettevõtete osalemist piiriüleses kaubanduses.
Erinevused turutingimustes on tarbijatele ja ettevõtetele takistuseks.
Kõnealust lepingut tuleb laialdaselt ühtlustada eelkõige selleks, et säilitada tarbijaõiguste kõrgetasemeline kaitse.
Valdkondlike erinevuste kõrval kuuluvad selle direktiivi reguleerimisalasse peamiselt vaid väljaspool äriruume sõlmitavad lepingud.
Just nende lepingute alusel toimub lõviosa piiriülestest tehingutest.
Ka see, kas teatud lepingu suhtes kohaldatakse ühtlustatud eeskirju, sõltub suures osas kindlaksmääratud tingimuste sõnastusest.
Mõned neist on õiguslikust vaatenurgast sageli puudulikud ja mitterahuldavad.
On tõeline vajadus kanda hoolt selle eest, et kõigi Euroopa Liidu liikmesriikide tarbijatele oleks tagatud kõrgel tasemel tarbijakaitse ning et neile oleks võimalik tarnida ja pakkuda kaupu tarbetute juriidiliste takistusteta.
See aitaks suurendada tarbijate kindlust ja elavdada ettevõtete huvi piiriüleste tehingute vastu.
<D>
ettepaneku esitaja. - Härra juhataja, hääletame täna hommikul nelja fraktsiooni allkirjastatud resolutsiooni ühisettepaneku üle Iraagi Ashrafi põgenikelaagri olukorra kohta.
Kolm tuhat viissada Iraani meest ja naist - Iraani fundamentalistliku režiimi demokraatliku opositsiooni esindajat - elavad seal täiesti kaitsetult.
Viimastel nädalatel on nad talunud mõne Iraani režiimi mõju all oleva Iraagi valitsuse esindaja survet ja tagakiusamist ning on suur tõenäosus, et iga hetk võib juhtuda tragöödia, mis sarnaneb mitte väga kaua aega tagasi Balkanil toimunuga.
Kõik me mäletame Srebrenicat ja ma ei kahtle, et ükski siin istungisaalis viibija ei taha Iraagis teist Srebrenicat.
Meie resolutsiooni ettepanek on üleskutse teavitada kogu maailma avalikkust enne, kui toimub katastroof.
Kahjuks on mõni kolleeg esitanud muudatusettepanekuid, mis võivad Ashrafi laagri elanike jaoks ohtu suurendada ning anda Iraani režiimile ja selle käsilastele Iraagis alust nad tappa.
Käisin hiljuti ise seal laagris ja võin teile kinnitada, et muudatusettepanekutes olevad süüdistused on täiesti alusetud.
Ashrafi elanikud on seal vabatahtlikult.
Nad võivad lahkuda, millal tahavad, ja nende suhted piirkonna iraaklastega on väga sõbralikud.
Meie ettepaneku eesmärk on neid inimesi kaitsta.
Keegi ei mõistaks - aga kui need muudatusettepanekud vastu võetakse, oleks ettepaneku tulemus täpselt vastupidine.
Kolleegid, see ei ole poliitiline küsimus: see on puhthumanitaarne ja väga kiireloomuline.
Palun teil hääletada kõikide muudatusettepanekute vastu, mis on sellele nelja fraktsiooni toetatavale ühisettepanekule esitatud, ja toetada ettepanekut sellisena, nagu need neli väga erinevatel poliitilistel seisukohtadel olevat fraktsiooni on kokku leppinud.
Paljude süütute inimeste elud sõltuvad teie häältest.
Palun ärge vedage neid alt!
<D>
kirjalikult. - (PL) Praegune aeg nõuab transpordi kiiret mugandamist kasutuse eksponentsiaalse kasvu ja ühiskonna ootustega.
Arvan seetõttu, et intelligentsete transpordisüsteemide (ITS) juurutamine on eriti kasulik.
Peaksime olema teadlikud sellest, et praegune teetranspordi olukord on väga murettekitav.
Seda kirjeldab järgmine statistika:
2006. aastal oli surmajuhtumite arv ELi teedel umbes 43 000, mille hulgas oli umbes 5500 hukkunut Poolas;
ELi liiklusummikute kulu on iga-aastaselt umbes 1% SKTst;
teede CO2 heitmed moodustavad umbes 70% kõikidest transpordiga seotud CO2 heitmetest.
Seetõttu on vaja tagada järgmised asjaolud:
teede ja maanteeliikluse andmete optimaalne kasutamine;
ITS teenuste jätkumise ja usaldusväärsuse tagamine Euroopa transpordikoridorides ja linnastutes;
telemaatikarakenduste laialdane kasutamine suurtes linnapiirkondades, mis kombineerib transpordiküsimused infotehnoloogia ja telekommunikatsiooniga;
selliste rakenduste kiire ja kooskõlastatud juurutamine, mis toetavad liiklusohutust, nagu näiteks eCall, ADAS ja teised;
transpordi infrastruktuuri parem ühildamine sõidukitega ja sõidukite vahel;
Euroopaülene kooskõlastamine, kasutades ära liikmesriikide kogemusi ja häid praktikaid.
Püüdkem seetõttu rakendada ITSi kõikjal ELis, mis puudutab kõiki transpordiliike ja reisijaid, võttes arvesse nii erasektori kui ka avaliku sektori reisijaid.
<D>
(HU) President Buzek, lubage mul pöörduda otse teie poole, ehkki te istute tavalise parlamendiliikme koha peal.
Teie valimist siin parlamendis on vaadeldud kui märki sellest, et enam ei ole idablokki, vaid on ühinenud Euroopa.
Te ütlesite seda oma pöördumises, kui rääkisite, et enam ei ole vana ja uut Euroopat, on vaid meie Euroopa.
Paljud inimesed aga kahjuks nii ei tunne.
Oma pöördumises viitasite ka sellele, et alles 2004. aastal liitunud riikides valitses suur hirm.
Nüüd aga, nagu teate, valitseb nendes riikides pettumus.
Põhjus seisneb võrdõiguslikkuse puudumises.
Võrdõiguslikkus on aga keskne küsimus.
Riigisekretär Hans Lindblad ütles, et eelarve koostamise aluspõhimõte oli võrdõiguslikkus.
Kui see on tõepoolest nii, siis miks puudub võrdõiguslikkuse põhimõte põllumajandustoetustes?
Ungari tõestas, et tema institutsiooniline süsteem on suuteline toetused vastu võtma, kuid siiski teda diskrimineeritakse.
Lugupeetud president, te julgustasite kõiki kõnelema oma emakeeles.
Mul on hea meel, et ma saan siin parlamendis ungarlasena kasutada teistega võrdseid õigusi, kuid Slovakkias karistataks mind emakeele kasutamise eest.
President, te ütlesite, et soovite tegutseda vahendajana.
Me täname teid siiralt selle pakkumise eest.
See tegevus kannab aga vilja vaid siis, kui ungarlastest rahvusvähemus saab oma sünniriigis oma emakeelt vabalt kasutada.
Ma soovin teile ka selles edu!
<D>
Austatud juhataja, mul on väga hea meel möödunud nädalal saavutatud kokkuleppe üle seoses kliimamuutuste paketiga ning õnnitlen ka raportööre ning Prantsusmaa eesistumist nende suurepärase töö eest!
Oli tähtis säilitada meie ambitsioonikad eesmärgid, kuid praeguses majanduslikult raskes kliimas ei saanud me lubada, et tööstusel lasuks säärane raske koorem, mis omakorda oleks taksistanud Euroopa konkurentsivõimet.
Seepärast tervitangi just liikmesriikide jõupingutusi käsitleva otsuse puhul kogu liikmesriikidele pakutavat paindlikkust eesmärkide saavutamiseks ning seda, et sanktsioonide asemel võeti kasutusele parandusmeetmete süsteem!
Tööstuskomisjonis on see küll alati minu seisukoht olnud, kuid soovin seda siinkohal veel korrata.
Eriti uute sektorite reguleerimisel on vaja paindlikkust ja enne rangemate sätete kasutusele võtmist vajame mõjude hindamist.
Olen ka väga rahul, et kõrgema vähendamise eesmärgi puhul sai tagatud ka kaasotsustamismenetluse kasutamine.
Asi on ikkagi põhimõttes.
Meie kodanikud ei saatnud meid siia selleks, et me siis selliste tähtsate otsuste korral oma arvamust avaldada ei saaks.
<D>
Proua juhataja, hoiuste maksusüsteemi ümber on puhkenud nii kirglikud arutelud ja diskussioonid, et see on muutunud juba häirivaks.
Mul ei ole kahtlusi seoses siin vähemuses tunduva seisukoha kaitsmisega - eks me näe, mis homme juhtub -, kuigi meie raportöör ja volinik ajavad ikka veel asju segamini.
Lähme tagasi selle probleemi tekkepõhjuste juurde.
Hoiuste maksustamise direktiiv jõustus aastal 2005 eesmärgiga maksustada mitteresidentide kapitalitulu.
Siia on kaasatud kaks süsteemi: maksuhaldurite vaheline teabevahetus ning maksude kinnipidamine.
Mis järeldustele me oleme pärast mitut tegevusaastat jõudnud?
Kõik ametlikud ja mitteametlikud uurimused näitavad, et teabevahetus on tõsiselt läbi kukkumas, kuna see on keeruline, koormav ja kulukas.
Maksude kinnipidamisel on seevastu palju häid omadusi.
Mis te arvate, mis selle kõigega ette võetakse - eelkõige meie raportööri ja voliniku poolt?
Eks ikka see, et süsteem, mis ei toimi ega taga maksmisele kuuluva maksu laekumist, muudetakse kohustuslikuks.
Eks üritage siis sellest aru saada!
Käesolevast küsimusest ei puudu ka pikantsus, kuna on tähelepanuväärne, et maksu kinnipidamissüsteem levib erinevates liikmesriikides üha enam - 19 riiki 27st kohaldavad seda oma üldise heaolu tagamiseks.
Kuid mis kodus on sobiv, muutub piiri ületamisel siiski vastuvõetamatuks.
Selline loogika toob lihtsalt kaasa kõige selle hävitamise, mida me oleme siin aastakümneid rajanud, ehk teisisõnu finantsteenuste ühisturu hävitamise.
Küsitavaks peetakse ka ühenduse acquis'd kapitali vaba liikumise kohta, kuna n-ö suurriikide kindlaks sooviks on nende residentide kapitali repatrieerimine.
Uue pangasaladuste koletise vastases võitluses saab siiski kõigi vastu välja astuda.
Minu sõnad oma kaasliikmetele, kes võitlevad selle n-ö kõigiti patuse koletisega, on järgmised: ajades segamini käesoleva direktiivi küsimused, olete valinud vale sihtmärgi ning petate sellega eelkõige ennast.
Proua juhataja, lõpetuseks avaldan ma lootust, et paljud minu kaasliikmed järgivad mõistuse häält ja hääletavad minu fraktsiooni esitatud 28. muudatusettepaneku poolt, mis annab liikmesriikidele vaba valiku maksude kinnipidamise ja teabevahetuse vahel.
<D>
(DE) Härra juhataja, minu arvates on Euroopa vastus pidevatele hinnakõikumistele ja kasvavale vaesusele kõvasti hilinenud ning on rahuldustpakkuv, et uus kogu ELi hõlmav sotsiaalpaketi eelnõu on samm õiges suunas.
Tervitatav on näiteks kavatsus lihtsustada juurdepääsu tervishoiule teistes Euroopa riikides.
Tegelikkuses kasutatakse näiteks puhkajaid tänapäeval häbitult ära, esitades neile arstiarveid, mis neile koju naastes vaid osaliselt, kui üldse hüvitatakse.
Vastupidi, liikmesriigid on üksteisele võlgu miljoneid eurosid - paljas avaldus kavatsuse kohta ei ole sellisel juhul piisav.
Samuti ei piisa sellest, kui tõsta lärmi asjade pärast nagu parem tasakaal pere- ja tööelu vahel.
Et rohkem inimesi saaksid endale lapsi lubada, on äärmiselt tähtis tegutseda palgadumpingu ja sotsiaalse dumpingu vastu - see on ülesanne, mis on kahjuks suures osas tähelepanuta jäetud.
On suisa paroodia, et ühelt poolt EL määrab, et riigihankelepingute puhul peab korraldama riigihanke ning et seejärel tühistab Euroopa Kohus siseturu teenuste ja töötajate lähetamise direktiividega kokkusobimatuse tõttu klausli, millega nõutakse, et pakkujad maksaksid vähemalt kohustuslikku alampalka.
Sellega on EL näidanud enda kui puhtalt majandusühenduse tõelist palet, kes tüssab sotsiaalsetest õigustest ilmajäetud inimesi präänikute ja tühjade sõnadega.
ELi kodanikke ei saa enam rahustada tühjade sõnakõlksudega, samuti ei saa nendega pehmendada langeva sündimuse ja suureneva vaesuse mõju.
Võib-olla te võite paberil öelda, mida soovite, kuid inimesed on kahtlemata väsinud tühjadest lubadustest.
<D>
(FR) Proua juhataja, volinik, praegune finantskriis annab tunnistust, et kui tegemist on ülemaailmse probleemiga, siis peame võtma ülemaailmseid meetmeid.
Eriti kehtib see seoses toiduainete ja põllumajandusega.
Peamiselt sellepärast loodigi Maailma Kaubandusorganisatsioon ja me kõik nõustume sellega.
WTO püüe on koostada ülemaailmseid eeskirju.
Paistab siiski, et see ei toimi päris nii, nagu meile meeldiks, kuna meie ees seisab järgmine probleem: meil on tarvis kokku sobitada kaks asja: vabakaubandus, millega me kõik nõus oleme, ja kaitse, mis on samuti vajalik.
Meie majanduste või riikide põllumajanduse kaitse ei ole protektsionismi varjunimi.
Seda tehes on tee, mille valisime viimaseks 60 aastaks pärast GATTi, käinud üle kivide ja kändude, siis kui kärbiti tariife eesmärgiga need üldse kaotada.
Tollitariifide alandamine tundub olevat tehniliselt keeruline.
Tõestuseks vaadake matemaatiliste valemite hulka, mis on selleks otstarbeks koostatud: Lõuna-Korea valem, Euroopa valem ja muidugi Šveitsi valem.
Tegelikult need valemid ei toimi, sest toode ei ole ühtne.
See koosneb arvukatest, väga erinevate päritolureeglitega elementidest, nii et tehniliselt ei ole tollitariifide alandamine nii lihtne, kui võiksime arvata.
Seetõttu leiame end tehnilises mõttes sissetallatud rajalt ning üritame läbirääkimiste teel, poliitiliselt, sellelt rajalt väljapääsu leida.
Teadlased on siiski nähtavasti uue tollitehnoloogia leiutanud: tollitariifid, millelt eksportija saab mahaarvamisi vastavalt importija riigi majandusele.
Konkreetselt öeldes, selle mahaarvamistega tollitariifi summa kujuneb tollikrediidi põhjal, mis on võrdne tollimaksuga, mille eksportija on importivas riigis kulutanud.
Sellel tollikrediidil on kolm külge: see on tagasimakstav, rahakstehtav ja ülekantav.
Eelkõige on see tagasimakstav: kui eksportija importijalt midagi osta tahab, siis võib ta tollimaksuks makstud summa hinnast maha arvutada.
Teiseks, see on rahakstehtav, sest kui eksportiv äriettevõte, kes on tolli maksnud, importijalt midagi osta ei taha, siis võib ta müüa oma tollikrediidi aktsiaturul või pangale.
Ja viimaks on see ülekantav: importija võib tollimaksu ületava ülearuse tollikrediidi annetada, et abistada arengumaid.
Noh, selle tehnikaga loome me kaubandusvääringu, mille puhul on rahavaru võrdne kehtivate tollitariifide summaga.
Näiteks Euroopa Liit saaks kaubandusvääringuks kasutada 13 miljardit eurot.
<D>
(FI) Proua juhataja, me mäletame veel hästi arutelu hiljutise Euroopa kemikaalimääruse REACH üle.
See oli üks käesoleva parlamendiperioodi raskemaid õigusloomepakette.
Praegu kõne all olev ainete ja segude klassifitseerimise, märgistamise ja pakendamise määrus põhineb osaliselt äsja jõustunud määrusel REACH ja täiendab seda.
Sellepärast tekitas see eelnevalt palju küsimusi.
Komisjoni soov saavutada kokkulepe esimesel lugemisel näis alguses natuke liiga ambitsioonikas, ilmselt seepärast, et parlament oli varem näidanud oma huvi kemikaale käsitlevate õigusaktide vastu.
Seetõttu võin vaid imetleda oma kolleegi Amalia Sartori austusväärset tööd ja eestvedamist selle tehnilise raporti küsimuses ning seda, kuidas tal õnnestus vältida kiusatust määruse liigse ümbertegemise järele ning näiteks lisadesse uute lõigete ja ainete klassifikatsioonide lisamise järele, mis oleks määruse jõustumist aeglustanud või selle isegi võimatuks teinud.
Meie poolt komisjonides läbi töötatud raport saavutab tõenäoliselt määruse suhtes püstitatud eesmärgid, eriti seoses õigustiku ühtlustamise ja lihtsustamisega.
GHS ja REACH täiendavad üksteist ning ei piirdu ainult kemikaalide tootjate ja turustajate töö lihtsustamisega.
Lisaks tähendab selge ja ohutu märgistus ka tarbijate usalduse taastumist kemikaalide suhtes.
Komisjoni töö alguses olid inimesed mures, et GHR-i määruse tagajärjel tuleb näiteks suur hulk puhastusvahendeid klassifitseerida ühtmoodi söövitavate ainete alla.
Nii näiteks kuuluks torude ummistuste kõrvaldamiseks ja nõudepesuks kasutatavad vahendid samasse klassi ning nende pakendimärgistus oleks samasugune, mistõttu klientidel poleks võimalik eristada ohtlikke tooteid pehmematest pesuvahenditest.
Ent nüüd kajastab ainete klassifikatsioon nende tegelikku potentsiaalselt ohtu nii hästi, nagu võiks eeldada.
Selle ÜRO kokkuleppel põhineva süsteemi eesmärk on ühesuguste kemikaalide klassifitseerimise ja märgistamise tingimuste ja eeskirjade kehtestamine kemikaalide transpordi, müügi ja kasutamise suhtes kogu maailmas.
Lepingu kohaselt peaks see olema täielikult töövalmis 2008. aastaks.
Meile on jäänud veel mõned kuud.
<D>
Austatud juhataja, volinik, Euroopa Parlamendi fraktsioon PSE on alati tugevalt toetanud põhimõtet, et inimestel, keda arenguabi otseselt puudutab, peaks olema kontroll arengustrateegiate üle, kuna nii tõesti arvestatakse nende prioriteetidega.
Raportis rõhutasime seega asjaolu, et rahvusparlamendid ja kodanikuühiskond tuleb kaasata uude ELi-Aafrika strateegiasse.
Uue strateegia ettevalmistamises, mille eesmärk on algatada strateegiline partnerlus uues vormis, ei ole rahvusparlamendid ja kodanikuühiskond peaaegu üldse kaasatud olnud.
Meil tuleb kindlasti seda muuta.
Sellega seoses tervitame Portugali eesistumise algatust kutsuda Euroopa ja üleaafrikalise parlamendi delegatsioone osalema detsembri tippkohumisel Lissabonis.
Loodame, et tegemist ei ole vaid sümboolse käiguga.
Samuti rõhutasime - ja seda mainis just Maria Martens - et erinevad Euroopa poliitikad peavad omavahel kokku sobima.
See tähendab, et meetmed, mis võetakse Euroopa poliitikate raames kaubanduse, põllumajanduse, kalanduse ja sisserände kohta, peavad konkreetselt arvestama võimalike mõjudega arengule lõuna pool asuvates riikides ja eriti Aafrikas.
Raportis tuletasime samuti meelde, et Euroopa Liit lubas teha kõik endast sõltuva, et saavutada ÜRO aastatuhande arengueesmärgid ja võtta kõik vajalikud meetmed, et kaotada vaesus.
Seda kõike arvestades rõhutame, et uus ELi-Aafrika strateegia peaks selgelt sõnastama oma kohustused ja määratlema konkreetsed meetmed, et tagada nende täitmine seoses Aafrikaga.
Meie seisukoht majanduspartnerluslepingute kohta on üsna selge: me ei ole ei ideoloogilistel ega muudel põhjustel lepingute sõlmimise vastu, mis määratlevad partnerluse tingimused, mis on kasulikud nii eurooplastele kui ka AKV (Aafrika, Kariibi mere ja Vaikse ookeani) riikide inimestele.
Aga me oleme resoluutselt vastu lepingule, mis allakirjutatuna asetab eelkõige Aafrika inimesed praegusest ebasoodsamasse olukorda.
See on meie esitatud muudatusettepaneku eesmärk.
Lõpetuseks soovin osutada asjaolule, et praegusel hetkel ei ole meile ikka veel teada sõnastus, mis esitatakse järgmisel Lissaboni tippkohtumisel.
Te teavitasite meid, et kõnealune dokument on juba koostatud.
Seetõttu jälgime väga hoolikalt, kuidas meie tehtud soovitusi raportis arvestatakse kõnealuse dokumendi koostamisel, ja niipea, kui teksti meile tutvustatakse, võtame loomulikult endale õiguse vastavalt reageerida.
<D>
kirjalikult. - Nagu juba öeldud, rõhutatakse raportis vajadust rakendada ühises põllumajanduspoliitikas soolise võrdõiguslikkuse põhimõtet, et aidata kaasa jätkusuutlikule majanduskasvule ja maaelu arengule.
Seepärast peab EL oma toetusstrateegiad ümber suunama, et arendada maapiirkondi naistesõbralikul viisil.
Põllumajanduses hõivatud naiste ettevõtlusvalmiduse ja -oskuste parandamine, naiste erikoolituse parandamine ning selle kättesaadavuse suurendamine, maapiirkondade varustamine kõige modernsema IT-infrastruktuuriga, naiste võrgustike suurem tunnustamine ja toetamine, infrastruktuuri, asutuste ning teenuste kvaliteedi ja kättesaadavuse parandamine, põllumajanduses hõivatud naiste piisav sotsiaalkindlustus, põllumajandusettevõtete ühisomand, konkreetne tähelepanu sisserändajatest naistele on kõige tähtsamad punktid, milles eri fraktsioonid kokku leppisid.
Kes küll peaks selle vastu hääletama?
See on ülimalt umbmäärane ja populistlik!
Näib, et raportöör näitas oma sooje tundeid põllumajanduses hõivatud naiste vastu.
Mitte midagi konkreetset ei ole öeldud laste ja tervishoiu kohta.
Tõhusa tervishoiusüsteemi puudumine!
Just tõhusa tervishoiu ja alushariduse puudumine maapiirkondades teeb muret Läti, Eesti ja Leedu naistele.
Hääletasin poolt, kuid raport on viimistlemata ja ebaprofessionaalne.
<D>
raportöör. - (ES) Hr president, tere tulemast sellele arutelule, milles osaleb peasekretär, ja muidugi tere tulemast hr Kallas.
Ma ei saa tervitada kedagi nõukogust, kuna näib, et neil ei ole raamatupidamisarvestuse ja eelarve täitmisele heakskiidu andmise kohta peetava poliitilise aruteluga midagi pistmist.
Ma loodan, et kui nõukogu saab pärast Lissaboni lepet presidendi, tagatakse ka nõukogu osalemine sellel arutelul.
Esmalt soovin ma õnnitleda oma kolleegi Dan Jørgenseni tema suurepärase raporti puhul ja rõhutada tema poolt öeldust seda, kui hästi Euroopa Liidus asju aetakse ja kuidas seda aasta aastalt paremini tehakse.
Ta viitas mitmel korral volinik Kallase tehtud algatusele ja komisjoni tegevuse läbipaistvusele.
Kaks kuud tagasi esitasin ma läbipaistvuspoliitikat toetava omaalgatusliku raporti.
Komisjon, nagu ka parlament, on läbipaistvuspoliitikas edusamme teinud.
Ma soovin juhtida tähelepanu asjaolule, et Euroopa Parlamendi roll eelarve täitmisele heakskiidu andmisel on poliitiline roll ning et me ei ole ega peakski olema raamatupidajad.
See on poliitiline roll ja küsimus, millele me kodanike jaoks vastuse peaksime andma, on järgmine: kas selle rahaga, mis parlamendil on, oleme suutnud toime tulla 2006. eelarveaasta eelarvega seotud probleemidega?
Probleemidega nagu parlamendi ettevalmistused laienemiseks, uute liikmesriikide vastuvõtmiseks, informatsioonipoliitika laiendamine, oma töö tulemuslikumaks muutmine, enda ettevalmistamine Lissaboni lepinguks, selles peame suurendama õigustloovat tegevust ning tegema seda parimal võimalikul viisil.
Mis on poliitiline arvamus selle kohta, kuidas me oleme toime tulnud nende finantskohustustega?
See on positiivne.
Me oleme hästi toime tulnud.
Ma soovin rõhutada mõnda küsimust sellest eelarveaastast.
Esiteks, president Hans Pötteringi algatusel oleme me algatanud poliitilise dialoogi eesistuja ja eelarve täitmisele heakskiidu andmise menetluse kohta, mis siiani näis võimatu.
Nüüd on see võimalik ja meie asepresident viibis arutelul, vastates küsimustele, mida parlamendikomisjon talle kohapeal esitas.
Presidendi algatusel hakkab büroo tegema ka regulaarset koostööd eelarvekomisjoni ja eelarvekontrollikomisjoniga, tänan teid selle eest.
Nagu raportist nähtub, on paljud läbipaistvusega seotud aspektid parlamendis paranenud.
Me oleme parandanud assistentide rolli tutvustamist.
Mida sellel aastal ei ole olnud võimalik teha, on luua assistentide põhimäärus, mida me nõuame.
On tõsi, et parlamendiliikmetena on meil läinud kaua aega oma põhimääruse saamiseks.
Lühidalt, me peame paluma kannatust, kuid rõhutame, et me ei ole seda eesmärki veel saavutanud.
2006. aastal, vaatlusaastal, esitati 99% dokumentidest ettenähtud viisil, seega arvan, et ka see probleem laheneb õiges suunas.
Meil on esiletulevaid probleeme ja nende lahendamiseks püüame me teha, mida suudame.
Kodanikud ei mõista, miks peaks parlament asuma kolmes kohas, nad ei mõista seda ega hakkagi seda mõistma, kuna seda ei ole lihtne mõista.
See on veel üheks ülesandeks, millele tuleks lahendus leida pärast seda, kui nõukogu on saanud presidendi.
Parlament on täitnud oma kohust ja vähendanud oma kolme asukoha kulutusi 203 miljonilt eurolt 2002. aastal 155 miljoni euroni.
Me oleme kulutusi kärpinud 24%, mis on hea saavutus.
Milliste probleemidega me kavatseme selle raporti kohaselt tegelema hakata?
Nagu ma äsja ütlesin: anda meie assistentidele kindel põhimäärus, nagu see meil endal on.
Veel on seatud ülesandeks parem õigusloome.
Parlament etendab palju kvalitatiivsemat osa ja tal on palju suurem töökoormus seoses Lissaboni lepinguga pärast selle sõlmimist.
Lootkem, et Belgia valitsus, nüüd, kui meil on Belgia valitsus, kohtleb meid ülesehituspoliitika osas veidi paremini kui seni, kuna seni on selle käsitlemine olnud keskpärane.
Ma soovin lõpetada, öeldes, et eelarvekohustuste osas on meil olnud arukas aasta ja seetõttu palun teil hääletada selle 2006. aasta aruande poolt.
<D>
(RO) See on hea, et saame täna õhtul arutada, tuginedes deklaratsioonile, mille komisjon ja teie, lugupeetud volinik, tegite seoses tarvitatud õlide kasutamisega söödatootmises Iirimaal.
Sooviksin arutelu veidike laiendada, et öelda teile, et väga suur hulk liikmesriike, sealhulgas Rumeenia, millest ma kavatsen kõneleda, on sellest vahejuhtumist mõjutatud, või täpsemalt öeldes: vahejuhtum on mõjutanud lihatööstust, aga eelkõige tarbijaid.
See mõjutas tööstust, mis on saanud suurt kahjumit väga lühikese aja jooksul, ning tarbijaid ajal, mil vähemalt Rumeenias on tavaliselt märkimisväärne sealiha tarbimine seoses jõulude pidamise traditsiooniga.
Üks asi, mis on äärmiselt hästi toiminud, on veterinaarasutuste teavitamine Euroopa kiirteavitamissüsteemi kaudu.
Ent sellele meetmele vaatamata on kogu teave kadunud.
Milline oli saastatud liha kogus, kus seda turustati ja kus on toiduained - need on küsimused, millele vastati osaliselt, kuigi osadel juhtudel ei antudki vastust.
Milline on olnud selle mõju?
Paaniline reaktsioon tarbijate hulgas ja tootjate ulatuslikud kahjumid, samuti vastutavate ametiasutuste suhteliselt kehv suutlikkus sellise vahejuhtumiga tõhusalt toime tulla.
Minu arvates on meil vähemalt kaks probleemi.
Esimene on dioksiinisaaste tarvitatud õlide kasutamise tõttu, arvestades, et dioksiin on, nagu me kõik teame, aine, mis kujutab suurt ohtu, kuna see on inimorganismile väga toksiline isegi väga väikestes kogustes.
Mida saame teha, et selline vahejuhtum ei korduks kunagi?
Teine probleem on: kuidas parandame liikmesriikide vastutavate asutuste suutlikkust sellistes ohtlikes olukordades reageerida ja meetmeid võtta?
Lõpetuseks loodan, et see arutelu annab meile mõned vastused, vähemalt neile kahele küsimusele.
<D>
(SV) Proua juhatajat, lubage mul kõigepealt raportööri õnnitleda raporti puhul, mis on mitte ainult äärmiselt hea, vaid ka õigeaegne.
Härra Saryusz-Wolski on teinud äärmiselt tähtsat tööd, nihutades tähelepanu keskpunkti energialt, mis on meile üks mugav asi, energiale, mis on geopoliitilise tähtsusega probleem.
See on täpselt seesama geopoliitika ja julgeoleku mõõde, mis on ülimalt tähtis nende meeltes, kes sündinud raudse eesriide taga, kuid mida Lääne-Euroopa on pikka aega ignoreerinud.
Võib-olla sel põhjusel ongi see kõige tähtsam tegur, mille raportöör sellele arutelule toob.
Meil on vaja välja arendada ühispoliitika, et meie ühiseid huve selles äärmiselt olulises strateegilises valdkonnas paremini kaitsta.
Ma olen härra Saryusz-Wolskile tänulik, et tal jätkus vaprust esitada oma raport, mis sisaldab palju tähtsaid ja uuenduslikke ideid.
Muidugi peame me meeles pidama, et turvaline energiavarustus on sadade miljonite Euroopa kodanike eluline huvi.
Lõpuks, härra Saryusz-Wolski, on päris õige öelda, et peame rääkima sel teemal ühel häälel nimelt sellepärast, et energiaküsimus on üpris selgelt julgeolekuküsimus.
Kõik meie välis- ja julgeolekupoliitika kogemused näitavad, et iga kord, kui meil pole õnnestunud rääkida ühel häälel, oleme me kaotanud ja selle eest on maksnud meie kodanikud.
Seega saan ma ainult tungivalt paluda, et me härra Saryusz-Wolski raportit täielikult toetaksime.
<D>
kirjalikult. - Tahaksin alustada oma kõnet, tõstatades jälle idee, millest kõnelesin esmaspäeval täiskogu istungi avamise ajal.
Te olete eesistujariigiks perioodil, millel on meie jaoks eriline tähendus.
Tänavu täitub 20 aastat raudse eesriide langemisest.
Ma ütlesin esmaspäeval, et meie jaoks, aga eelkõige miljonite kodanike jaoks, kes on meid siia saatnud, on need 20 aastat märkinud ühest küljest ooteperioodi ja teisest küljest tunnustamist.
Võib-olla oli see meie puhul loomulik, et me ei suutnud kiiremini põgeneda 50 aasta koorma eest, mis lahutas meid ülejäänud Euroopast.
Tahtsin teha vahemärkuse, et õnnitleda teid kolmanda prioriteedi, Euroopa maailmas, kavasse võtmise puhul, aga eriti sel puhul, et tegelete idapartnerluse kui prioriteediga.
Meie kahe riigi, Rumeenia ja Tšehhi Vabariigi ajaloos on kaks tugevat ühisjoont: 1968 ja siis Praha Kevad, mis oli meie, ülimalt julma kommunistliku diktatuuri alla surutud rumeenlaste jaoks valgusekiireks, mis juhtis meid vabaduse rajale.
Rumeenia parlamendiliikmena tahaksin paluda teid anda idapartnerlusele asjakohane, konkreetne sisu.
Selles piirkinnas on miljoneid kodanikke, kes vajavad selle lootuse taassüütamist, käies nüüd eelolevatel kuudel jälle sümboolselt läbi Praha Kevade sündmused.
Nii teil kui ka minul on võimalus suurepäraselt mõista selle ootuse kaalu.
<D>
komisjoni liige. - Ma ütlesin, et see on ühine eesmärk, ühine ettevõtmine, ning Euroopa ja riiklikul tasandil on palju häid ideid ja käimasolevaid algatusi, samuti on neid hulgaliselt piirkondlikul ja omavalitsusüksuste tasandil.
Mul on hea meel, et "multikultuursuse" teemal kommenteerimise ja hädaldamise asemel on olemas selline suur huvi, ka rahvusvaheliselt, leida võimalus edendada kultuuridevahelist lähenemisviisi.
Minu arvates on meil seda vaja.
Ma ei kavatse projekte endid ette lugeda; need on üsna innustavad - eriti ELi tasandil - sest need valiti ELi tasandil paljude hulgast välja ja need erinevad liikmesriikide tasandil esitatutest suuresti.
Tegelikult on meil 28 projekti, sest Belgias on kaks suurt kogukonda ja toetajaskonda.
Meie arvates on liikmesriigid, kes kaasavad noori, kes on tulevikule tõeliselt avatud, ilmselt parimateks näideteks mitmekesisuses elamise esitatavate väljakutsetega tegelemisest ja samuti ühtsuse edendamisest.
Näiteks projektid, nagu Diversidad, mida juhib Euroopa Muusikabüroo (EMO).
Siin näeme väga laialt harrastatavate tegevuste kooslust: muusika, muusika tõlgendamine, muusika kuulamine, õppimine muusika kaudu ja dialoog linnakultuuriga.
Rahvusvaheline Yehudi Menuhini Sihtasutus; Ton monde est le mien, millest nähtub, et vajame endi mõistmiseks teisi; A Unique Brussels, mis on ELi kultuuriasutuste võrgustik; Alter Ego, noorte panus rahvusvahelisse kultuuridevahelisse dialoogi, kultuuridevahelisse mõistmisse ja Euroopa kodakondsusse läbi ühiste kunstiprojektide, mille abil nad suudavad vaadata kaugemale oma harilikest sotsiaalsetest ringkondadest.
Ühe projekti - Stranger - autoriks on Euroopa Kultuuri Sihtasutus.
See kujutab endast noorte eneseväljendust ja platvormi loomist, kus nad saavad oma kogemused siduda laiema Euroopa kontekstiga.
Samuti on väga tähtis, et parlament oleks kaasatud võimalikult suurel määral, olgu siis individuaalselt või ühiselt.
Toimub palju üritusi, näiteks Brüsselis, mis käsitlevad erinevaid kultuuridevahelise dialoogiga seotud teemasid.
Meie kui komisjon kutsume kultuurikomisjoni (sealhulgas selle liikmeid) kaasa lööma kõikidel üritustel, millel osaleme või mille kaaskorraldajaks oleme.
Näiteks toimub meil novembris Euroopa noorte nädal, milles nad peaksid minu arvates osalema.
Mõningaid üritusi tuleks korraldada parlamendi ruumides Brüsselis, kus osaleksid parlamendiliikmed ja loomulikult noored kõikidest riikidest, sh ELi välistest riikidest.
Paljudel puhkudel saaksite sõna sekka öelda, anda eeskuju ja näidata oma pühendumist.
Ma leian, et see ei tohiks piirduda vaid ühe aastaga.
See peab olema pikaajaline eesmärk ja protsess, mille käigus me õpime, osaleme ja küpseme, et see sajand oleks parem kui 20. sajand, mida iseloomustasid arvukad jagunemised, lahkhelid ja inimväärikuse vastased ideoloogiad.
Seega leian, et on olemas tugev ajend teie kaasamiseks.
<D>
(NL) Proua juhataja, kui ka midagi muud ei ole saavutatud, siis on läbirääkimised Türgiga aidanud komisjonil ja nõukogul täiustada eufemismide kasutamise kunsti.
Viis, kuidas Türgi probleeme pisendatakse, hakkab muljet avaldama.
Sellest on Türgis teatud määral isegi pilketeema saanud.
Probleemide nimekiri on nii pikk, et asjaolu, et läbirääkimised ikka veel jätkuvad, tekitab hämmeldust.
Tõepoolest, komisjon on lubanud, et läbirääkimised peavad sammu Türgi reformidega.
See lubadus on nüüd täielikult murtud, sest pidevalt avatakse uusi peatükke.
Üle kolme aasta kestnud läbirääkimiste tulemused on ülimalt kahetsusväärsed.
Seega lõpetagem need.
Türgi ei ole Euroopa riik ega kuulu seetõttu Euroopa Liitu, kuid töötagem selle asemel välja eripartnerlus.
<D>
fraktsiooni PSE nimel. - (NL) Fraktsiooni PSE nimel tänusõnad raportööridele, komisjoni ametnikele ja eesistujariik Sloveeniale.
Sellel teemal on pikk ajalugu.
Lõppude lõpuks on varasem määrus (EMÜ) nr 1408/71 üks esimesi õigusakte töötajate vaba liikumise kohta Euroopas.
Väljapakutud lihtsustamise eesmärk on tagada Euroopa kodaniku kiirem teenindamine, kui ta nõuab hüvitist, ja samas selliste nõuete õiguspärasuse parem kontrollimine.
Makseasutuste vaheline koostöö ja parem teabevahetus on seejuures väga olulised tegurid.
Rakenduseeskirjadega tuleb ka tagada, et piirialatöötajate ja muude õigustatud isikute õiguses saada hüvitist ei tekiks pause.
Teisest lugemisest näeb meie fraktsioon kolme allesjäänud punkti, mis võivad vajada täiendavat kaalumist.
Esiteks, ikka veel on kaks erinevat reeglit otsustamaks, kes keegi on töötaja või füüsilisest isukust ettevõtja, kellel ei ole töötajaid.
Sotsiaalkindlustuse puhul kasutatakse päritoluriigis kehtivat määratlust, samas kui tööhõive puhul kohaldatakse lähetatud töötajatele töökohariigis kehtivat määratlust.
Kuni me jõuame füüsilisest isikust ettevõtja selge üleeuroopalise määratluseni, on tagatud, et see teema tuleb parlamendis ikka ja jälle jutuks.
Teine punkt on seotud õigustatud isikute teavitamisega.
Komisjoni tekstis, pärast selle muutmist, olid üksikasjad selle kohta, millal peaks õigustatud isik saama pädevatelt asutustelt teavet ja millistel teemadel, hajutatud liiga paljude erinevate artiklite vahel.
Selge kokkuvõte õigusest teabele, esitatud õigusakti keskse punktina, muudaks olukorra õigustatud isikutele oluliselt selgemaks.
Kolmas murettekitav punkt on täitmise kontrollimine.
Me teame varasema määruse põhjal, et registreerimine liikmesriikides ning koostöö ja kooskõlastamine erinevate pädevate asutuste vahel toimis mõnikord väga kehvasti.
Oleks väga hea mõte, kui parlamenti hoitaks kursis sellega, kuidas asjakohaseid eeskirju edaspidi rakendatakse.
<D>
(DE) Hr juhataja, daamid ja härrad, tahaksin tänada pr Lynne'i koostatud raporti eest; see tuleb just õigel ajal.
Paar sõna Euroopa Rahvapartei (kristlike demokraatide) ja Euroopa Demokraatide fraktsiooni liikmetele: naiste diskrimineerimine palga alusel on EÜ asutamislepingu osa olnud viimased 40 aastat ja siiski ei ole midagi oluliselt muutunud.
Kui teie PPE-DE fraktsioonis soovite kindlaks jääda horisontaalse direktiivi tagasilükkamisele, on mulle väga selge, et teie väärtused ja põhimõtted on seotud ELis kenade sõnade ja tähistamisega.
Te ei soovi üldse võrdväärset kohtlemist!
Näiteks aktsepteerite te geide ja lesbide diskrimineerimist.
Te tahate, et tegemist oleks poliitilise kultuuriga.
Ei, mulle see ei sobi!
Võrdväärsed võimalused hõlmavad kõiki artikli 13 kriteeriume ja lõpuks tuleb kaasata ka mitmekordne diskrimineerimine.
Mittediskrimineerimise poliitika on usutav vaid siis, kui see ise ei diskrimineeri.
ELis on aset leidnud tohutu hulk menetlusi ja tegevusi.
See kõik oli teatud miinimumnormide vältimisele suunatud propaganda.
Antud küsimuses järsult seisma jäänud liikmesriigid peavad nüüd lihtsalt kiirustama.
Algatatud on rikkumismenetlusi, seda ka mu enda kodumaa Saksamaa suhtes.
Palun nüüd komisjonil ja igal volinikul eraldi selgelt väita, et nad pooldavad selget horisontaalset direktiivi ja inimõiguste hierarhia kaotamist ELis.
Peame oma ELi poliitikat rakendama kooskõlas EÜ asutamislepingule.
Artikkel 13 on nimetatud lepingu osa ja peab seega hõlmama kõike seda, nagu nimetatud Lynne'i raportis.
<D>
fraktsiooni PSE nimel. - (DE) Proua juhataja, volinik, daamid ja härrad, tänaõhtuse arutelu põhjuseks on vaid üks asjaolu, nimelt Boeingu enda ja mitmete kongressiliikmete kaudu Ameerika poolelt tulevad kibestunud rünnakud, mis on tingitud Northrop Grummani / EADSiga lepingu sõlmimisest, ning millega minnakse isegi niikaugele, et hakatakse sihikule võtma üksikuid liikmesriike.
Seepärast toimub siin arutelu ning võetakse vastu resolutsioon, mille eest ma olen väga tänulik, sest me oleme komisjonis juba pikka aega püüdnud otsuse tegemiseni jõuda.
Pingeid tekitab asjaolu, et Northrop Grumman / EADS tegi avalikul pakkumisel parema pakkumise, mida Ameerika Ühendriikide õhujõud eelistasid Boeingu mudelile.
Niisugune eelistus on täiesti loomulik.
Meil on siin tegemist NATO partneritega, mitte riikidega, kes ei tee pidevat koostööd.
Meil on atlandiülene partnerlus, mida kinnitatakse igal tippkohtumisel.
Nimetatud kolmes valdkonnas ostab Euroopa neli korda rohkem ameeriklastelt ning seega on meil selles ulatuses juba väga tõhus vastastikune partnerlus.
Ameeriklastel pole põhjust olla pettunud ja seda me soovime siin ka selgeks teha.
Pole vaja enam uuesti üksikasjadesse laskuda - ma olen väga tänulik, et volinik ja Georgios Papastamkos on seda juba teinud.
Põhiliselt on tegemist poliitilise protestiga, mida me soovime täna välja öelda - ning mis muuseas jätkuvalt mõjutab WTO arutelu Ameerika poolel, kuna pidevalt tehakse selles osas märkusi.
Ameerika Ühendriikide õhujõududele ei saa anda luba lepingu sõlmimiseks teiste hulgas Euroopa konsortsiumiga, samal ajal kui vaidlusküsimust WTOs arutatakse.
Siit on selgelt näha, et kõnealused kaks küsimust on poliitiliselt ühte põimunud, kuid volinikul on õigus, kui ta ütleb, et tegelikult ei ole need omavahel seotud.
Soovin isiklikult tänada komisjoni ja liikmesriike, kes peavad jätkuvalt oluliseks antud küsimuses tõe väljaselgitamist.
Lisaks sooviksin tänada kaasparlamendiliikmeid selle eest, et lõpuks ometi arutleme kõnealusel teemal ning saame esitada resolutsiooni.
Ma loodan, et see tähendab seda, et ameeriklased kuulavad meie seisukohad ära.
<D>
(EL) Immigratsiooniprogrammidest puudub tähtis sõna "solidaarsus”.
Täna hääletasime kolmandatest riikidest pärit varjupaigataotlejate ümberasustamise üle Euroopas, kuid komisjoni programmis ei edendata sarnast sätet varjupaigataotlejate asumise kohta ühest Euroopa riigist teise või ümberasumise kohta raha eest.
Mis on juhtunud solidaarsusega?
Igal aastal saabub Türgist Kreekasse üle 100 000 ebaseadusliku sisserändaja.
Mis sai Euroopa ja Türgi lepingust selliste ebaseaduslike sisserändajate tagasisaatmise kohta?
See on kõrvale jäetud ja seda vaevu mainitakse meie programmis.
Mis on saanud lepingust, mille üle Frontex praegu Türgiga läbirääkimisi peab?
Kas saate meile kinnitada, et see ei sea otseselt või kaudselt vaidluse alla Kreeka ja seega Euroopa suveräänseid õigusi neil piiridel?
Lõpetuseks on meil sisserändajate endi suhtes tohutu kohustus nimega integratsioon.
Ilma sisserändajaid integreerimata pole võimalik, et 40 miljonit inimest, kes on tulnud meie sekka elama, saavad seda teha meiega võrdsetel tingimustel.
On võimalik, et ehitame viitsütikuga pomme.
On vaja programme ja raha, kuid praegu komisjonil neid pole.
<D>
Kaks kuud tagasi plenaaristungil, mis oli ühtlasi ka arutelu inimõiguste üle, mõistsime hukka Pandžabi provintsi kuberneri Salman Taseeri vastu suunatud rünnaku.
Arutelu teema oli sama, mis täna: vastuolulise jumalateotuse seaduse reformimise püüdlused.
Need kaks traagilist sündmust on teineteisega seotud, sest nende ohvrid töötasid koos Pakistani rahvusvähemuste, sealhulgas usuvähemused, nimel ning kaitsesid neid, kes olid langenud Talibani levitatava sallimatuse ideoloogia ohvriks.
Kahjuks saab Lääs ainult pealt vaadata hoiakute radikaliseerimise edenemist riigis, kus Benazir Bhutto vähem kui kümme aastat tagasi demokraatlikke reforme ellu viis.
Pakistan triivib kaoses - Taliban terroriseerib riiki ja sooritab üha sagedamini rünnakuid, nagu Pandžabis 8. märtsil toimunud rünnak, kus hukkus 25 inimest.
Teatatud on järgmisest äärmuslaste surmamõistetust - Pakistani parlamendi liige, endine ajakirjanik ja naiste, usuvähemuste ja kõnevabaduse kaitsja Sherry Rehman.
Tema esitas Pakistani parlamendile jumalateotuse eest karistusi määravate seaduste muudatusettepanekute kavandi.
Kas järgmisel osaistungjärgul mõistame hukka tema vastu suunatud rünnaku?
<D>
fraktsiooni S&D nimel. - (LT) Mehhiko lahes toimunud keskkonnakatastroof tõi välja naftatootmisega seotud ohutuse ja kindluse puudumise.
See südantlõhestav tragöödia, mis nõudis inimelusid ja tekitas tohutut kahju keskkonnale, peab olema tähtis õppetund ka meie jaoks siin, Euroopas.
Ma pooldan komisjoni algatust teostada Euroopa Liidu territooriumil tegutsevate naftapuurimisplatvormide ohutuskatsed.
Täieliku kindluse saamiseks tuleb aga kasutusele võtta laialdasemaid meetmeid.
Eelkõige peaks komisjon hindama Euroopa Liidu suutlikkust õnnetustele koheselt ja tõhusalt reageerida ning koostama Euroopa tegevuskava.
Praegused eeskirjad on sisu ja kohaldamisala poolest nii ohutuse kui ka tekitatud kahju eest vastutamise suhtes puudulikud.
Praegu rakendatakse Euroopa Liidus väga suuri infrastruktuuri projekte, mille ohutust ei ole ehk terviklikult ja korralikult hinnatud.
Nende hulka kuuluvad nii paljuarutatud Nord Streami gaasijuhe kui ka teised nafta ja gaasi infrastruktuurid, mis on vajalikud Euroopas energiavarustuskindluse saavutamiseks, kuid mis peavad täitma ka kõige kõrgema tasandi keskkonnanõudeid.
Seepärast peab vastutuse küsimus olema selgelt lahendatud: saastaja maksab kinni tekitatud kahju ja lisaks sellele on vaja vastu võtta kogu ELi hõlmavad kohustuslikud kindlustussüsteemid.
Analoogiliste katastroofide ärahoidmiseks tuleb erilist tähelepanu pöörata ennetavatele meetmetele.
Seepärast peaks komisjon minu arvates analüüsima tõhusa järelevalvesüsteemi rajamist, tugevdama kontrollimeetodeid ja karmistama ELi minimaalseid kohustuslikke ohutusnõudeid.
Ma nõustun oma kolleegide ettepanekutega, mille kohaselt peaks komisjon esitama ka iga-aastaseid aruandeid, mis võimaldaksid meil tegelikku olukorda hinnata ning võtta kasutusele õigeaegsed ja vajalikud meetmed.
Lõpetuseks tahan tänada komisjoni ja komisjoni liiget selle eest, et saame nii ruttu teatise ning saame hakata täpsemalt uurima, mida Euroopas tegelikult on vaja teha.
<D>
fraktsiooni PSE nimel. - (ES) Härra juhataja, mul on samuti hea meel tervitada komisjoni poolt välja kuulutatud meetmeid.
Tundub, et mõningatel juhtudel lähevad need isegi kaugemale kui meetmed, mida nõudis parlament oma resolutsiooni ettepanekus.
Asjaolu, et me oleme suutnud leida väga kiirel osaistungjärgul aega arutada seda küsimust, näitab, kui suurt tähtsust omistab täiskogu sellele teemale.
Olen veendunud, et sellel rahutul ajal peaksid eurooplased tegelema koos selle kriisi lahendamisega, kasutades tõhusat ja erapooletut mehhanismi: milleks võiks olla Euroopa Kalandusfondi (EKF) paljuoodatud suurem paindlikkus, mis võimaldaks meil võtta vastu hädavajalikke meetmeid ühenduse tasandil.
Riiklikud lahendused, mida pakkusid välja mõned liikmesriigid, viiksid ainult tasakaalu kaotuseni.
Avaldame lootust, et komisjon suudab järgmisel esmaspäeval toimuval ministrite nõukogu kohtumisel selgitada seda küsimust veelgi ning jõuda ministrite nõukoguga kokkuleppele, kuidas kasutada EKFi aitamaks laevastiku neid osi, mis on kõige rohkem kannatada saanud.
Samuti tundub olevat hädavajalik arutada viimaks hinna kehtestamise mehhanismi.
<D>
raportöör. - (FR) Härra juhataja, mul on hea meel selle arutelu toimumise üle ning teie kõigi, nõukogu eesistuja ja komisjoni panuse üle.
Usun, et selle arutelu kaudu kerkib esile midagi ühise mõttelaadi sarnast.
Olen kuulnud arvukaid nõudmisi järjepidevama, usaldusväärsema, kaksikmoraalita poliitika järele ning mulle näib, et nende küsimustega tuleb meil jätkuvalt tööd teha.
Õppisin selle raporti kirjutamise käigus erinevate inimestega toimunud aruteludest palju.
Usun, et teha on veel palju ning et tulevase töö aluseks peab olema põhjalik ja ulatuslik hinnang kehtivale sanktsioonipoliitikale, kuna küsimuste tekkimisel - näeme seda täna seoses Venemaaga - lähevad asjad kohe väga ägedaks ning meedia on hetkega valvel.
Seetõttu vajame väga ühtset filosoofiat ning peame oma menetluskorra ja poliitika suhtes ühel meelel olema.
Arvan et selle teostamine - naasen ekspertide võrgustiku küsimuse juurde - ei puuduta niivõrd tehnilise kogemuse kasutamist tundlike poliitiliste otsuste asemel, vaid selle tagamist, et tundlikud poliitilised otsused põhineksid võimalikult objektiivsel informatsioonil.
Sanktsioonipoliitika kasutamise korral tuleb seda läbi näha ning austada seda, mida paljud teist nimetavad "täiesti objektiivseteks võrdluskriteeriumideks”, mis võimaldab mõõta sanktsioonide tegelikku tõhusust.
Olen veendunud, et me teeme konkreetseid edusamme.
Mõned punktid vajavad veel selgitamist - olete sellest kõik mitme sõnavõtu järel aru saanud - ning nendest tuleneb ka minu kõrvalehoidmine välisasjade komisjonis.
Daamid ja härrad, ma leian, et me ei saa nõuda inimõiguste ja rahvusvahelise õiguse täielikku austamist, kui koostame musti nimekirju, kui neisse nimekirjadesse kantakse ja sealt kustutatakse inimeste nimesid.
Äsjanimetatud Euroopa Kohtu otsus, härra Jouyet, annab meile julgust sellel teel jätkata.
Daamid ja härrad, kutsun teid kiitma heaks mitte küll täiuslikku, kuid väga austusväärset raportit, mille üle me võime uhkust tunda ning mis on heaks töövahendiks.
<D>
(SK) Tänan Jutta Haugi suurepärase raporti eest.
2009. aasta eelarveprojekt võimaldab ühelt poolt liita 2007-2013. aasta finantsperioodiks vastu võetud programme ning teisalt paneb uut rõhku vajadusele lahendada pakilisi küsimusi ja väljakutseid.
Regionaalpoliitika osas on meie huvi all parandada vähem arenenud piirkondade elanike sotsiaalset ja majanduslikku olukorda.
Meie eesmärk on vähendada Euroopa piirkondade vahelist ebavõrdsust.
Võrreldes 2008. aastaga on maksed kulude alamrubriigis 1b vähenenud ligi 14 % võrra.
Loomulikult soovime, et oleksime võimelised praegustele ja tulevastele väljakutsetele vastu seisma, arvestades samaaegselt kogu ühenduse piires ühismeelsuse põhimõtteid.
Seega peame kindlustama, et ka tulevikus oleksid ühtekuuluvuspoliitika jaoks vajalikud vahendid jätkuvalt tagatud.
Et saaksime oma kodanikke veenda, et nende rahalisi vahendeid kasutatakse vastutustundlikult, peame tagama rakenduskavade ja suurte projektide tõhusa täideviimise.
Seega mängivad olulist rolli liikmesriikide poolt teostatud analüüsid ja edasised meetmed.
Oluline on hinnata 2000-2006. aasta ühtekuuluvuspoliitika tulemusi.
<D>
Pr juhataja, suurepärane on teid jälle juhatajatoolis näha.
Kui ma esinen kõnega oma Londoni valijaskonna ees - mõned teist on vast kuulnud Londonist, maailma vägevaimast linnast, maailma vägevaima riigi pealinnast -, siis rõhutavad valijad mulle tihti, et 1973. aastal arvasid nad, et liitume tolliliiduga.
Siis ma ütlen: "Kas te ei mõista koletise olemust?
Kas te ei mõista Euroopa projekti olemust?
See seisneb vaid veel suuremas poliitilises ja majanduslikus integratsioonis.”
Õigupoolest minu esimese nädala jooksul parlamendis tõusis püsti minu fraktsiooni esimees Hans-Gert Pöttering ja ütles: "Millelgi ei tohi lasta takistada Euroopa integratsiooni, millelgi ei tohi lasta takistada Euroopa projekti.”
Ilmselgelt valitseb minu valijaskonna hulgas projekti olemuse suhtes vääritimõistmine.
Minu palve teile selles istungisaalis, kes te seda projekti toetate: palun olge selle eesmärkide suhtes ausad.
Kui üritate selle projekti kohta tõde varjata, siis lükkavad inimesed selle tagasi, kui küsite nende arvamust, nagu nad tegid seda Iirimaa referendumil.
<D>
fraktsiooni Verts/ALE nimel. - Härra juhataja, soovin teha märkuse tööhõive teatud aspektide kohta - mitte ainult selles kontekstis, et kevadine tippkohtumine pidi olema jätkusuutliku arengu tippkohtumine - ja siduda need komisjoni eelmise aasta dokumendiga uute oskuste ja töökohtade kohta.
Dokumendis märgiti, kuidas üleminekul süsinikuühendite madalate heitkogustega majandustesse oleks oluline mõju tööhõivele.
On väga oluline, et meil oleks see meeles ja me ei kaotaks seda silmist üldiste arutelude käigus, mida me siin praegu peame.
Sooviksin väga, et praegusest murest tööhõive pärast kasvaks välja äärmiselt sidus uusi tööstusi ja investeeringuid puudutav pakett.
Praegusel hetkel me seda ei näe.
Meil on hetkel suurepärane näide päikeseenergia tehnoloogiast ja selle arengust ühes Saksamaa osas, kuid samal ajal näeme töökohtade kaotusi päikeseenergia tehnoloogia sektoris Hispaanias ja tuuleturbiinide sektoris Ühendkuningriigis.
Just sellel ajal, kui me otsime uusi oskusi uutes tehnoloogiates, on meil ka risk need kaotada, kuna meil ei ole selget investeeringute strateegiat ning selle raames ka oskuste arengustrateegiat.
Seetõttu kui me räägime paljudel teemadel oskuste säilitamise ja arendamise jne kohta, peaksime ka vaatama niinimetatud "Õiglase ülemineku” (Just Transition) programmi, mis on välja töötatud ILO (Rahvusvaheline Tööbüroo), ITUCi (Rahvusvaheline Ametiühingute Konföderatsioon) ja ÜRO poolt, sest oskused, mida me hetkel otsime, hakkavad muutuma.
Peame arendama nende oskusi, kellel on veel probleeme lugemis-, arvutamis- ja arvutikasutamisoskusega, kuid samuti otsima mitmeid valdkondi hõlmavaid oskusi, mis pärinevad samuti komisjoni dokumendist.
Peaksime mõtlema, mida teeme oskuste arendamise koha pealt kõrvale jäänud sektoritega - praegusel hetkel hoolekandeteenuste sektoriga - ning mõtlema, kuidas saaksime seal võrdsust tagada.
<D>
fraktsiooni PPE-DE nimel. - (DE) Härra volinik, haruldasi haigusi põdevate patsientide aitamine on juba pikka aega olnud Euroopa Parlamendi põhimure.
Haruldaste haigustega patsiendid - nagu juba öeldud - vajavad Euroopa toetust.
Riiklikest pingutustest selles valdkonnas ei piisa.
Kuna need haigused on nii haruldased, ei ole nende jaoks igas liikmesriigis keskuseid ja eksperte.
Teadustöö jaoks - ja see on väga tähtis punkt - vajate teatud arvu patsiente, et haigust üldse uuritaks ja et oleks võimalik uusi raviviise välja töötada.
Sama kehtib ka uute ravimite arendamise kohta.
Proua Grossetête rääkis harva kasutatavaid ravimeid käsitlevast määrusest, mis on väga tähtis.
Komisjoni algatus, volinik, on väga oluline.
Meie Euroopa Rahvapartei (Kristlike Demokraatide) ja Euroopa Demokraatide Fraktsioonis toetame teid selles täielikult ning toetame ka härra Trakatellise poolt selles raportis esitatud paljusid täiendusi.
Pean aga oma fraktsiooni nimel ütlema, et härra Trakatellise raportis on üks muudatusettepanek, mis sellele patsientide aitamise põhieesmärgile vastu käib.
Muudatusettepanek 15 räägib sellest, kuidas geneetilisi haigusi tuleks vältida ja need välja juurida selliste meetmete abil nagu geneetiline nõustamine ja embrüote valik.
See sõnastus on paljusid inimesi šokeerinud, ja mitte ainult eetikaeksperte ja puuetega gruppide esindajaid, vaid ka teadlasi.
Euroopa Inimesegeneetika Ühing kutsub meid üles muudatusettepanekut 15 tagasi lükkama.
Nad toovad võrdlusi eelmise sajandi esimese poole eugeenikaga.
Poliitika ei tohiks survet avaldada.
Poliitiline eesmärk ei tohiks samuti valitseda geneetilise nõustamise üle.
Seega peaksime muudatusettepaneku 15 tagasi lükkama.
Peaksime hääletama selle raporti poolt - tingimusel, et muudatusettepanek 15 tagasi lükatakse -, kuna see on mõistlik raport.
Muidu on see väga problemaatiline.
Peaksime haruldaste haigustega inimesi aitama, mitte panema neid tundma end nõuete juures üleliigsetena.
<D>
fraktsiooni IND/DEM nimel. - Austatud juhataja, Mugabe teatas Lissabonis diplomaatilise võidu saavutamisest, et ta oli alistanud britid.
Teatud mõttes oli tal õigus.
Selle asemel et konverentsil ise osaleda, saatis Gordon Brown sinna paruness Amose, kes on kogu austuse juures parunessi vastu Briti valitsuses suhteliselt vähetähtis tegelane.
Samamoodi saadab ta oma jooksupoisi Milibandi neljapäeval Lissaboni, et see Lissaboni lepingule alla kirjutaks.
Angela Merkelil tuli pähe noomida Mugabet imelise, peaaegu britilikult halvustava märkusega, et "Zimbabwe rikub uue Aafrika mainet”.
Te võiksite seda kindlasti öelda!
Gordon Brown oleks pidanud konverentsil osalema ja kasutama võimalust öelda Mugabele otse näkku, et ta on verejanuline türann, kellel ei ole kohta tsiviliseeritud rahvaste kaasaegses ühiskonnas.
See oleks andnud julgust allasurutud zimbabwelastele ja see oleks nõudnud tõelisi juhiomadusi - ja täpselt seetõttu seda ei juhtunudki.
<D>
eesistuja. - (SL) Alustuseks tahan avaldada tänu Ria Oomen-Ruijteni koostatud raporti eest, mis nõukogu arvates annab olulise panuse Türgi ühinemisprotsessi käsitlevasse arutellu.
Eesistujariik Sloveenia on õhutanud Türgit tegema uusi edusamme liikumisel Euroopa Liiduga ühinemise suunas.
Nõukogus käib praegu arutelu kaheksa järelejäänud õigusaktide ühenduse õigusega vastavusse viimise läbivaatamist käsitleva raporti, nn läbivaatusraportite üle.
Kui tehnilised ettevalmistused edenevad jõudsalt, on meil võib-olla võimalik avada juunis ELi ja Türgi vahelisel ühinemist käsitleval konverentsil kaks uut peatükki.
Türgi reformide osas nõustume Euroopa Parlamendi hinnanguga, et käesolev aasta on selle protsessi jaoks otsustav, ning usume, et Türgi ei tohiks seda võimalust käest lasta.
Käesoleva aasta veebruaris vastu võetud muudetud ühinemispartnerlus määratleb peamised prioriteetsed valdkonnad, kus riik peab reforme kiirendama.
Loomulikult mõjutab edasist läbirääkimiste protsessi otseselt nende reformide tegelik edasijõudmine.
Tahaksin samuti rõhutada, et me jagame Euroopa Parlamendi muret seoses hagiga Õigluse ja Arengu Partei vastu.
Eesistujariik esitas avalduse, rõhutades, et täidesaatva ja kohtuvõimu lahusus on kõigi demokraatlike ühiskondade aluspõhimõte ja seda põhimõtet tuleb austada.
Me jälgime neid arenguid hoolikalt.
Loodame, et kohtumenetluse tulemus vastab õigusriigi põhimõtetel toimivatele demokraatlikele standarditele ning see menetlus ei mõjuta vajalikku reformiprotsessi.
Järgmiseks lubage mul mainida mõningaid põhivabaduste tagamise ja inimõiguste austamisega seotud aspekte.
Türgi reformid neis valdkondades on eriti olulised.
Seoses sõnavabadusega tervitame karistusseadustiku artikli 301 muutmist.
See on samm õiges suunas, kuid tegelikuks sõnavabaduse tagamiseks tuleb seda artiklit ka õigesti rakendada.
Peale selle vajavad Euroopa standarditega ühtlustamist ka mõned teised sätted.
Seoses usuvabadusega tervitame sihtasutuste seaduse vastuvõtmist, mis on samm õiges suunas.
Samal ajal rõhutame, et selles valdkonnas tuleb teha täiendavaid jõupingutusi usulise mitmekesisuse tagamiseks vastavalt Euroopa kriteeriumidele.
Tsiviil- ja militaarvaldkonna suhete osas kinnitas möödunud aasta põhiseadusliku kriisi tulemus demokraatliku protsessi võtmetähtsust.
Sellegipoolest on relvajõududel veel suur poliitiline mõju.
Selles osas tuleb tugevdada tsiviilorganite demokraatlikku kontrolli sõjaväe üle ning lisaks tugevdada parlamendi kontrolli kaitsekulutuste üle.
Mis puudutab olukorda riigi kaguosas, siis mõistame terroristide rünnakud otsustavalt hukka ning väljendame solidaarsust Türgi inimestega.
Me toetame Türgi jõupingutusi oma elanikkonna kaitsmisel ja terrorismi vastu võitlemisel.
Samal ajal tahame hoiatada, et tingimata on vaja järgida rahvusvahelise õiguse sätteid ning püüda säilitada laiemas piirkonnas rahu ja stabiilsust.
Nagu te kõik teate, hindab Euroopa Liit Türgi edasijõudmist Kopenhaageni poliitiliste kriteeriumide ja Türgi läbirääkimisraamistiku sätete täitmise põhjal.
Samuti hindab nõukogu Ankara lepingu lisaprotokolli täitmist.
Sellega seoses avaldan kahetsust, et Türgi ei ole endiselt oma kohustusi täitnud ning suhete normaliseerimisel Küprose Vabariigiga ei ole tehtud mingeid edusamme.
Samas kuuluvad ühinemisläbirääkimistel edasijõudmise oluliste aspektide hulka kahtlemata püüdlused saavutada naabritega head suhted ning lahendada vaidlused rahumeelselt kooskõlas ÜRO asutamisdokumendiga.
Tänan teid.
<D>
(CS) Daamid ja härrad, Arktika on ainuke osa maailmast, mida veel ei hallata mitmepoolsete eeskirjade ega regulatsioonidega.
Huvi selle piirkonna vastu ja selle geopoliitilise ja strateegilise tähtsuse vastu on hiljuti kasvanud üllatuslikul määral.
Arktika mereliiklus, nii kaubanduse kui ka turismi alal, aina kasvab.
Tõuseb huvi selle mineraalsete rikkuste vastu.
Kliimamuutus avaldab kahjulikku mõju põlisrahvastiku eluviisile ja bioloogilisele mitmekesisusele.
Kõigil neil põhjustel tuleb Arktika küsimust arutada rahvusvahelisel tasemel koos väljavaatega sõlmida Arktika kaitse leping, mis sarnaneks 1993. aasta Madridi protokollile Antarktika lepingu kohta.
Kolm Arktika riiki on Euroopa Liidu liikmesriigid ja veel kaks riiki on ühtse Euroopa Majanduspiirkonna liikmed.
Seepärast peaks Euroopa Liit olema keskne osaline tulevastes rahvusvahelistes läbirääkimistes Arktika üle.
Nagu oleme kuulnud, töötab Euroopa Komisjon parajasti teatise koostamisel seoses Arktika piirkonna poliitikaga.
Oma resolutsiooni ühisettepanekus kutsume komisjoni üles kaaluma kõiki eespool esitatud aspekte.
Tunneme ka, et on oluliselt tähtis tagada, et Arktika ja Põhja-Jäämeri jääksid relvajõudude ja tuumarelva vabaks tsooniks, nii nagu Diana Wallis juba ütles.
Me kutsume komisjoni üles mõtlema ka selle üle, kas tuleks luua Arktika piirkonna erisektor, mille eesmärk oleks nende eesmärkide realiseerimine ja probleemidega tegelemine.
<D>
- (SK) Tahaksin tänada raportööri.
Braavo, Dagmar, teie tehtud tööle Euroopa Parlamendi ja Ülemkogu eeskirja eelnõuga, mille komisjon meile esitas.
See on väga tähtis dokument, et kaitsta tarbijate tervist.
Me kasutame kõik kindlasti kosmeetikatooteid, kuna need ei hõlma mitte ainult ilutooteid, vaid ka nii-öelda igapäevatooteid, näiteks hambapastat, deodorante, šampoone, juukse- ja küünehooldustooteid, huulepulkasid jne.
Nüüdseks on eelmisest direktiivist möödunud 33 aastat ja see on piisavalt pikk aeg tehtud muudatusettepanekutest hoolimata.
On ju keemia- ja kosmeetikatööstuse arengud toonud kaasa väga suuri ja põhjalikke muudatusi.
Pean silmas nanomaterjalide kasutamist, mida siin päris tihti mainitud on.
Need võivad inimese tervist nii positiivselt kui ka negatiivselt mõjutada.
Seega nõustun arvamusega, et kõik kosmeetikatoodete kasutatavad kantserogeense mõjuga ained tuleks ära keelata.
Peaksime samuti väga hoolikalt mõtlema selliste ainete kasutamise üle, mille mutageenset ja mürgist mõju ei saa välistada.
Tarbijad ostavad kosmeetikatooteid sageli eksitavate reklaamide või puuduliku teabe põhjal, nii et peame oma Euroopa agentuuride kaudu, mille hulka nüüd kuuluvad ka Euroopa Kemikaaliamet ja Euroopa Toiduohutuse Amet, üritama koostada jälgimise direktiivid ja suunised.
Me ei tohi unustada, et kosmeetikatooted on kõige enam võltsitud tooted ja see ainult suurendab tõenäosust, et need sisaldavad ohtlikke aineid.
Lisaks nendele hoiatustele peaksime püüdma ka tarbijaid teavitada võimalikest terviseohtudest, isegi kui tooted on tuntud ettevõtetelt
<D>
- (DE) Härra juhataja, usun, et lõpuks oleme jõudnud tekstini, mille saame mõistlikult vastu võtta.
Siiski on mul kahju, et esineb rida probleeme ühtekuuluvusega.
Kõige rohkem on mul kahju nende tegevusest, kes täna eriliselt kaeblesid ekraani rikkimineku üle.
Neli nädalat tagasi nägin komisjonis, kuidas hääletus läks halastamatult edasi, hoolimata asjaolust, et 22 keelt ei olnud kohal.
Seetõttu olen ma eriti vastu kasutatud menetlusele.
Kõik see on seotud majandusküsimustega ja ajalooliste probleemidega, kindlasti hõlmab see energiat ja ilmselt ka keskkonda.
Siiski esitletakse keskkonda monstrumina ja on tõepoolest tähelepanuväärne, et Euroopa Parlamendi keskkonnakomisjon, mis tõesti peaks esimesena reageerima, keeldus üldse arvamust avaldamast.
Meie poolt valitud menetlus ei olnud õige.
Me oleksime olnud võimelised ette valmistama parema teksti.
Sellel põhjusel - veel täpsemalt protseduurilistel põhjustel ja sellepärast, et petitsioonikomisjonis toimusid erinevad tehingud - ei hääletanud ma lõpuks raporti poolt.
<D>
Härra juhataja, daamid ja härrad, kuulsin igasuguseid asju ...
Kõigepealt räägin arutelust.
See oli päris huvitav.
Ma ei tsiteeri kedagi, aga ütlen, et Euroopa Rahvapartei (Kristlike Demokraatide) ja Euroopa Demokraatide fraktsioonile pole küll vaja inimõiguste järgimist õpetada.
Fraktsioonil PPE-DE on hea meel, et Euroopa suudab jõuda üksmeelele rändevoogude ühtse ohjamise vahendite osas, samuti selle üle, et Euroopa ei tõmbu endasse.
Meie rändepoliitika on nii humaanne kui ka karm; humaanne sellepärast, et selles ei olda nõus meie riikides elavate ebaseaduslike sisserändajate häbiväärsete elutingimustega - teeme kõik võimaliku, et mehed ja naised ei läheks paatidesse oma eluga riskima - ja karm sellepärast, et selles mõistetakse hukka inimkaubitsejad ja kelmidest bossid.
Seoses sinise kaardi ja elamisloa ühtse taotlemise korraga ütlen härra Cataniale, et meie riigid vajavad nii eliiti kui ka teisi.
Selle teema juures olles ütlen, et seaduslike sisserändajate õigused saavad olema samad, mis ühenduse kodanikel, ei rohkem ega vähem.
Euroopal ei ole vaja rändepoliitikaga seoses teistega võrreldes midagi heastada.
Euroopa ei pea sisserändajaid pättideks ega kurjategijateks ega ohuks meie julgeolekule ja tööjõule.
Nad on lihast ja luust mehed, naised ja lapsed, kes otsivad meie territooriumil paremat elu, sest kodumaal ei ole neil midagi.
Meie ühine eesmärk on neid aidata ja toetada isegi siis, kui see tähendab nende julgustamist meile elama jääma.
Meie rändepoliitika on väärikas, avatud, ehk veidi tundlik julgeoleku suhtes, aga nende ja meie pärast võime selle poliitika üle uhked olla - nagu võime olla uhked homme, kui hääletame nende kahe raporti üle, mis käsitlevad Euroopa rändepoliitikat.
<D>
- (PL) Härra juhataja, ma sooviksin kasutada seda võimalust pöörduda nõukogu poole, et võtta asjakohaseid meetmeid vastavalt Euroopa Ühenduse asutamislepingu artiklile 13, et võidelda etnilisel päritolul põhineva diskrimineerimise vastu Leedus.
Kolm rahvusvähemust esindavat Poola poliitikut osutusid viimastel Leedu parlamendivalimistel valituks.
Leedu ametiasutused üritasid seejärel neilt parlamendikohti ära võtta.
Põhjenduseks toodi see, et neil isikutel on Karta Polaka.
See dokument kinnitab, et dokumendi omanik on poola rahvuse esindaja.
Selle eesmärk on aidata säilitada Poola kultuuri ja rahvuslikku identiteeti Poola päritolu isikute hulgas kogu maailmas.
Ent Leedu ametiasutused leiavad, et see on seotud lojaalsusega välisriigile.
See on ilmselgelt naeruväärne ja ülekohtune.
Lisaks tähendab see diskrimineerimist etnilise päritolu alusel ning hõlmab rahvusvähemuse õiguste rikkumist, mis ei ole Euroopa Liidu liikmesriigile vääriline käitumine.
Ma usun, et Leedu ametiasutused avaldavad arvamust selles küsimuses.
<D>
kirjalikult. - (PT) Euroopa Ülemkogu otsused, juhul kui jätta arvestamata kogu retoorika ja demagoogia, mis nendega alati kaasneb, paljastavad Euroopa Liidu tegelikud eesmärgid ja poliitikad.
Olles takistanud kõigile teistele rahvahääletusega oma arvamuse avaldamist, sunnivad nad nüüd peale ka uut rahvahääletust neile inimestele, kes iseseisvalt ja demokraatlikult Lissaboni lepingu tagasi lükkasid.
Veel enam, iirlastele antakse rahvahääletuseks sisuliselt täpselt sama leping, millega kaasneb hetkel lihtsalt n-ö poliitiline kohustus, mis viiakse õiguslikult täide tulevasel Horvaatia liitumisel 2010. või 2011. aastal.
Sel viisil üritatakse sundida peale kvalitatiivset sammu neoliberalismi, feodalismi ja militarismi edasiviimisel, mida antud leping suurettevõtete ja -võimude huvides endast kujutab.
Sama Euroopa Ülemkogu liigub ka uue etapi poole ELi militariseerimise ja rahvusvaheliste suhete alal, valmistades ette NATO tippkohtumist 2009. aasta aprillis ning tugevdades ELi rolli NATO sambana Euroopas.
Nagu eelnevalt rõhutatud, näitavad sellised otsused selgelt Euroopa Liidu antidemokraatlikku iseloomu, mis on ka lahutamatu selle positsioonist imperialistliku plokina.
Mis puutub plaani taaskäivitada Euroopa majandus, siis kasutatakse siin täpselt samasugust poliitikat, kuna esmatähtsaks on vastata suurjõudude ja finantskapitali huvidele.
<D>
fraktsiooni PSE nimel. - (ES) Härra juhataja, ma leian, et see on hea näide Euroopa institutsioonide korralikust toimimisest.
Vaatamata meie institutsioonide keerukusele töötavad parlament, komisjon ja nõukogu selle küsimuse kallal hästi ning ma loodan, et koos rahuldava hääletusega sellel parlamendi istungil suudame me jõuda määruseni esimesel lugemisel ilma edasiste viivitusteta.
Ma olen tänulik härra Frattinile tulemusele kaasa aitamise eest ning raportöörile kogu tema raske töö eest kokkuleppe saavutamisel.
Nagu on rohkem kui korra öeldud, on meie arutelu keskmeks olnud artikkel 5, mis on seotud tarbijaõiguste kaitsega.
Lepingulistes küsimustes ei ole tarbija võrdses olukorras - tavaliselt on tema ebasoodsamas positsioonis.
Lihtsa näitena võtke inimene, kes peab lennujaamas allkirjastama autorendilepingu: tarbija ei saa läbi lugeda lepingu sisu, ta ei ole teadlik sellest, millist õigust lepingu suhtes kohaldatakse ning juhul kui tal puudub õiguskaitse, on ta täielikult lepingut pakkuva inimese võimuses.
Käesoleva määruse ettepaneku eesmärk on ilma kohaldatava õiguse valiku põhimõtteid ohvriks toomata kindlustada tarbijale kaitsesüsteem ja see kajastub nüüd nõukogu pakutud formuleeringus, mille kohaselt õiguse valik ei tohi tähendada tarbija jaoks kaitse kaotamist, mida pakutakse sellest õigusest võõrandamatute lepinguliste sätetega, mida oleks valiku puudumisel lõike 1 kohaselt kohaldatud.
Üldiselt rääkides on Euroopa Liidu peamine probleem materiaalõiguse ühtlustamise puudumine.
Vaidluste lahendamist käsitlevate õigusaktide rakendamise normid on kõigest abinormid ning me loodame, et komisjon teostab oma õigusloome alast tegevust esitades õigusakti ettepanekuid, mis pakuvad tarbijale materiaalset kaitset, mis on ühtne kogu Euroopa Liidu ulatuses, kõrvaldades sellega vajaduse tugineda nendele keerukatele rahvusvahelise eraõiguse normidele.
<D>
Härra juhataja, idapartnerlus on projekt, mis hõlmab kuut riiki.
Üks neist, Valgevene, on dramaatiline näide eneseisolatsioonist, millele me minevikus oleme reageerinud poliitikaga, mida tähistab sündroom "liiga vähe, liiga hilja”, seda nii sanktsioonide kui ka stiimulite osas.
Valgevenel on vähe ühist näiteks Gruusiaga.
Koostöö härra Lukašenka ja härra Saakašvili vahel paistab kui poliitilise ulmeromaani ja poliitilise õudusromaani ristand.
Ülejäänud viis riiki on Musta mere läheduses, kus meil on sünergia, mis tähendab, et siiski pole veel strateegiat.
Kas idapartnerlus võiks täita Musta mere strateegia rolli?
Vaevalt, et on võimalik ette kujutada sealset piirkondlikku strateegiat ilma Türgi ja Venemaata, kuid konkreetselt need riigid on protsessist välja jäetud.
Kõiki neid riike ühendab asjaolu, et nad kuulusid Nõukogude Liitu ja on Venemaa naabrid niisama palju kui nad on Euroopa Liidu naabrid.
Teiste sõnadega, meil on tegemist ühise naabruskonnaga.
Venemaa käsitleb seda naabruskonda talle reserveeritud huvisfäärina.
Kindlasti ei saa me sellega nõustuda, kuid teisest küljest näib idapartnerlus olevat viisiks, kuidas asendada Vene poliitika tema naabruskonnas.
See muudab kõnealuse naabruskonna konfliktsete huvide ja rivaalitsemise alaks.
Tõeliseks väljakutseks on see, kuidas töötada välja ELi ja Venemaa ühine poliitika nende ühise naabruskonna suhtes.
Vastasel korral ei saavuta me seal julgeolekut ja stabiilsust, vaid hoopis vastupidist.
Mis puutub kõigesse muusse, siis meie poliitilistes kavades juba leiduvad teemad nagu demokraatia ja hea valitsemistava, majanduslik integratsioon ja lähenemine, energiajulgeolek ja inimestevahelised kontaktid.
Sellest seisukohast on Ukraina teistest palju enam arenenud ja ma eeldan, et ta pole nüüd väga rõõmus, et peab meie pakkumist teistega jagama.
Tõeline probleem polnud siltide puudus, vaid teostuse puudus.
Kinnitades oma sõnu oma rahaga, ja muidugi, proua volinik, teil on täielik õigus, öeldes, et hea poliitika tegemiseks vajame me eelarvet, ja lisades pisut visionäärlikku realismi naiivse konfrontatsiooni asemel, võiksime tõesti muuta idapartnerluse väärtuslikuks ja positiivseks asjaks.
<D>
(PL) Hr juhataja, on tõesti harv juhus tõdeda, et nõustun kõikidega, kes on enne mind sõna võtnud.
Olete kõik selgelt ja veenvalt rääkinud, miks see aasta on oluline.
Hr Janowski seletas seda mõned minutid tagasi eriti väljendusrikkalt.
Nõustun siiski ka nendega, kes ütlevad, et see võib olla jälle üks taoline aasta, millel ei ole mingeid tegelikke tulemusi.
Seega, kui me ei taha lihtsalt öelda aasta-paari pärast, peame valmistama ette konkreetseid samme.
Üks konkreetne samm oleks sätestada, et viime ellu peamist prioriteeti, milleks on Lissaboni strateegia.
Ma pole kuulnud, et keegi oleks seda maininud.
See on äärmiselt oluline küsimus.
Lissaboni strateegias seostasime esimest korda tehnoloogilised ja majanduslikud küsimused kunstialaste küsimustega.
Kui räägime konkreetsetest sammudest, arvan, et peaksime seda tegema kahel tasandil.
Esimene tasand (kasutan ära asjaolu, et volinik Figel' on koos meiega ja tema vastutab koolitus- ja haridusküsimuste eest) on haridus.
Peaksime analüüsima olukorda Euroopa Liidus.
Kas keskkooli sisseastumiseksam annab aluse loovaks mõtlemiseks noortes inimestes, kes seda teevad?
Peame tõsiselt uurima, mis on Euroopas toimumas.
Ühelt poolt esteetiline tundlikkus ja teiselt poolt matemaatilised võimed ja teadus - see on meil puudu.
Traditsioonilised humanitaaralad ei võimalda seda.
Euroopa ülikoolide ühendus räägib sageli sel teemal.
Üks viimane küsimus, mis on väga oluline.
Kui rääkida ressurssidest, räägitakse mingite ressursside eraldamisest Euroopa Liidus.
Peame püüdma luua sellise olukorra, et aasta lõpuks on meil raport, mingid konkreetsed andmed olukorra kohta üksikutes liikmesriikides, mis on puudu, kuidas saame võrrelda, sest me pole kunagi sellist tüüpi võrdlust Euroopas korralikult teinud.
See aitab meid Lissaboni strateegia puhul.
<D>
Hr president, raske on nendest kahest suurepärasest raportist valida välja üht asja, kuid ma tahan eriti tänada hr Guellecit selles eest, mis puutub tema raporti piirkondadesiseseid erinevusi käsitlevasse osasse.
Sest isegi nendes piirkondades, mida võib üldiselt liigitada suhteliselt jõukateks, võib ikkagi esineda teatud elanikkonnarühmi, kes on ebasoodsas olukorras või tõrjutud.
See võib olla seotud nende territoriaalse asukohaga.
Sellises olukorras võivad olla saarte ja mägipiirkondade ja hõredalt asustatud piirialade ja äärepoolsete piirkondade elanikud.
Samuti kalandusest sõltuvad kogukonnad, eriti kui need asuvad just eespool nimetatud piirkondades.
Just seepärast loodan ka mina kogu hingest, et parlament kiidab heaks muudatusettepanekud 19 ja 20, mis nimetatud elanikkonnarühmade olukorda parandavad.
Kuid ebasoodne olukord ja tõrjutus võivad esineda ka iseloomulikumal sotsiaalsel tasandil.
See meenutab mulle üht projekti kodus Aberdeeni maakonnas, mille nimi on "Saab küll” (Can-Do).
Selles on leitud töökohad õpiraskustega inimestele pudelite ja purkide sorteerimisel taaskasutuseks.
Programm kaotas Euroopa toetuste abikõlblikkuse, kui jooksva perioodi vahendid suunati ümber riigi nendesse piirkondadesse, kus puudus on suurem.
Kuid neid inimesi ohustab sotsiaalne tõrjutus sama palju kui ennegi.
Mõlemad näited osutavad sellele, et kui me tahame suunata vahendid nendele, kes seda kõige rohkem vajavad, tuleb meil töötada välja üksikasjalikum lähenemisviis selle vajaduse suuruse väljendamiseks.
Komisjonil palun ma pöörata erilist tähelepanu aruandes esitatud nõudele paremate statistiliste abivahendite järele, millega saaks täpsemalt mõõta ühtekuuluvuse määra ja paremini hinnata kohalike meetmete panust selle saavutamisel.
Samuti oleks selliste abivahenditega võimalik jõuda tegelike abivajajateni ja otsustada, kuidas neid kõige paremini aidata.
<D>
siseturu- ja tarbijakaitsekomisjoni arvamuse koostaja. - (NL) Sooviksin tänada liikmeid nende äärmiselt meeldiva koostöö eest selle raporti osas.
Arvan siiski, et selle ettepanekuni jõudmiseks pidi kuluma palju aega.
Leian kurvastusega, et mõningates küsimustes ollakse liiga pealiskaudsed.
Minu arvates on väga tähtis luua suunised, mida spordiorganisatsioonid saaksid järgida.
Mis puutub riiklikku toetamisse, siis me peaksime püüdlema ühesuguse kohtlemise poole kogu Euroopas, eriti profispordiorganisatsioonide puhul.
Samuti leian, et spordi eripära ja spordiga sageli kaasneva majandustegevuse eristamine on veidi liiga selgepiiriline, sest minu arvates ei saa majandustegevuse, sealhulgas sporti kaitsva majandustegevuse osas teha aluslepingus erandeid.
Õnneks ei ole ka seda selles raportis mainitud.
See on ka põhjus, miks ma raportit täiel rinnal toetan.
Minu arvates on hea, et spordiorganisatsioonid on hakanud sellest teemast rohkem rääkima kui varem, ja leian, et see on oluline samm edasi.
Tänan teid väga.
<D>
fraktsiooni PPE-DE nimel. - Härra juhataja, ma ei ole patsifist - igaüks siin istungisaalis viibijatest, kes mind hästi tunneb, võib seda öelda -, aga sõjanduse ja relvakaubandusega seoses on palju kahetsusväärset.
Kassettlahingumoon on minu jaoks üks kõige kohutavam viis sõda pidada, mis muidugi peaks olema täiesti viimane võimalus.
On palju tõendusmaterjali selle kohta, et need relvad mõjuvad ebaproportsionaalselt palju tsiviilelanikkonnale, kes rahvusvahelise õiguse kohaselt vajab kaitset esmajärjekorras.
Kassettlahingumoon võib kukkuda tohutule maa-alale ja olla lõhkemata väga pikka aega, olles nii surmaohuks tsiviilisikutele, kes võivad saada surma või sandistuda kaua pärast konflikti lõppu.
Nende otsimine ja kõrvaldamine on kulukas ja neid ei saa ametlikult kaardistada nagu miinivälju.
Mõnikord on lapsed neid mänguasja pähe üles korjanud ja kaotanud seetõttu oma jäsemed või hoopis elu.
Väga noorte laste isana võin öelda, et sellest õudsemaid asju on vähe.
Kui tahame tõepoolest luua ühiste väärtustega Euroopa Liidu ja jagada neid väärtusi maailmaga, peame võtma vastu ühise seisukoha, et propageerida lõplikku keeldu neile hirmutavatele ja kohutavatele relvadele, mille mõju lahinguväljal on väga järsk.
Peame kasutama ka kõiki meie käsutuses olevaid diplomaatilisi võimalusi, et veenda teisi sama tegema.
Euroopa Parlamendina võime olla uhked selle üle, et püüdsime vabastada maailma jalaväemiinide nuhtlusest.
Peame kassettlahingumoona küsimusega tegelema sama innukalt ja pühendunult, et muuta maailm paremaks ja inimlikumaks, et mitte näha süütuid ohvreid pärast relvakonflikti kannatamas.
<D>
komisjoni liige. - (FR) Härra juhataja, daamid ja härrad, komisjon tervitab seda raportit väga.
Ükskõik, kui tähtis alltöövõtmine tootlikkuse ja konkurentsivõime suurendamises on, tunnistame täielikult vajadust tõhusate meetmete järele, mis tagaks, et see ei stimuleeri ega soodusta töötingimustele mittevastamist, eriti pikkade alltöövõtjate ahelate korral.
Vaja on piisavaid, tõhusaid ja hirmutavaid trahve, et tagada alltöövõtjate täielikku õiguslikke ja lepingust tulenevate kohustuste täitmist, eriti seoses töötajate õigustega.
Suurem läbipaistvus alltöövõtmise protsessis viib parema üldise töötajate õiguste kaitseni, mis on ja jääb komisjonile väga hingelähedaseks teemaks.
Kuigi võin heaks kiita teie üldise põhimõtte, mille kohaselt Euroopa probleemid vajavad Euroopa lahendust, oleksin ettevaatlikum seoses raporti lõikes 14 sätestatud kokkuvõttega, mis ütleb, et probleemi saab lahendada vaid selge õigusakti kehtestamisega, mis kehtestab solidaarvastutuse Euroopa tasandil.
Raport näib liikuvat selles suunas ka lõikes 15, kus nõuab mõju hindamist sellise ühenduse vahendi lisaväärtuse ja rakendatavuse osas.
Mis puutub komisjonile esitatud nõudmisse tagada töötajate lähetust käsitleva direktiivi tõhus järgimine, mida mainitakse lõikes 25, siis tahaksin välja tuua, et lõime hiljuti kõrgtasemelise töötajate lähetust käsitleva töörühma.
See töörühm koosneb liikmesriikide ja sotsiaalpartnerite esindajatest ja eesmärgiks on parandada direktiivi praktilist rakendamist ning eriti halduskoostööd liikmesriikide vahel.
Esimene kohtumine toimub 25. märtsil.
Sellega seoses tahaksin mainida uuringut "Vastutus Euroopa ehitussektori alltöövõtuprotsessides", mille Euroopa Elu- ja Töötingimuste Parandamise Fond 2008. aastal avaldas, tuues välja peamised erinevused riiklike ühisvastutuse süsteemide vahel ning ka nende tõhususe.
See uuring rõhutas ka fakti, et ei paista olevat universaalset lahendust, ning soovitas edasisi arutelusid ja uurimusi, eriti piiriüleste teemadega seoses.
Probleem, mida üritame lahendada, on sotsiaalset laadi, ent välja pakutud lahendusel on kahtlemata tagajärjed, mis ulatuvad sotsiaalvaldkonnast kaugemale.
Seega peame selle majanduslikke ja õiguslikke tagajärgi detailsemalt uurima.
Nõustun täielikult, et probleem väärib põhjalikumat uurimist ning enne õigusakti projekti esitamist peame hoolikalt uurima erinevaid mitteregulatiivseid meetodeid, et tegeleda mõnede raportis tõstatatud küsimustega ehk teiste sõnadega: parem koostöö ja koordineeritus riiklike ametivõimude, inspekteerimisasutuste ja muude riiklike täitevasutuste vahel; teadlikkus headest tavadest ettevõtetes; praegused suunised ja standardid; sotsiaalse vastutuse alased algatused ning rahvusvahelised ettevõtte kokkulepped, millesse on juba sisse ehitatud uuenduslikud sätted, mis on seotud riskianalüüsi toimingute ja alltöövõtjate kontrolliga.
<D>
- (PL) Proua juhataja, paari kuu pärast pöördume jälle Euroopa Liidu kodanike poole ja palume neil valida oma esindajad Euroopa Parlamenti.
Jälle ei saa kodanikud aru, miks neil lastakse seda teha või mis eesmärk Euroopa Parlamendil üldse on.
Seepärast on valimisosalus jälle väike.
Tänane arutelu töötajate lähetamise direktiivi ja Euroopa Kohtu otsuse üle näitab, et üks Euroopa Parlamendi teenitavatest eesmärkidest on kodanike kaitsmine teatavate poliitiliste sammude eest, mida toetavad kodanike endi riikide valitsused.
Need sammud võivad olla lühinägelikud ja erapoolikud.
Kui nad seda on, siis on nad ka põhjendamatult liberaalsed.
Praegu on Euroopa Parlament ja Euroopa Kohus seadnud tööõiguste kaitsmise tähtsamaks kui ettevõtlusvabaduse kaitsmise.
Võimatu on seista vastu kogu Euroopa Liidu töötajate võrdse kohtlemise põhimõttele.
Me kõik peame poodides tegema oste ühesuguse hinna eest ja me kutsumegi üles tagama võrdset tasustamist võrdse töö eest terves Euroopa Liidus.
<D>
. - (EL) Härra juhataja, avaldagem austust Saint-Nazaire'i doki töötaja Nikos Aslamazidise mälestusele, kes alustas näljastreiki.
Peame taaskord tõstatama küsimuse töötajate kaitsest kaasaegse orjakaubanduse eest.
Rääkigem tööpuudusest, liiga vähesest hõivatusest ja töökohtade ebakindlusest, samuti töötajaid väljarentivatest, või, võib-olla tuleks öelda ekspluateerivatest agentuuridest.
Need tööturuagentuurid kohtlevad töötajaid kaasaegsete orjadena: nad kasutavad neid kuni töötajad on välja kurnatud, maksavad neile peenraha ja paigutavad neid ümber ja vabanevad neist meelevaldselt.
Kuidas me töötajaid kaitseme?
Bolkesteini direktiiv on teinud kahemõttelisusest kunstivormi ja võimaldab nad heita sotsiaalsesse šlakihunnikusse.
Järjest populaarsem kaitstud paindlikkuse poliitika on uus viis töösuhete dereguleerimiseks, mille tulemuseks on töö väiksem stabiilsus ja töökohtade suurem ebakindlus.
Selle tulemusena on meil nüüd töötajad, kelle võib ära visata ja kes näevad vaeva oma väärika eksistentsi tagamisega.
Sellest erineva Euroopa loomine, mille prioriteetideks oleks täielik tööhõive, paremad töötingimused ja rikkuse mitte ainult otstarbekas, vaid ka õiglasem ümberjagamine, on imperatiiv.
Töötajate sellised ohvrid tähendavad põhimõtteliselt võitlust keskaegsete töötingimuste taaskehtestamise vastu, mille vastu kõik progressiivsed jõud peavad tõepoolest võitlema kui üks mees.
<D>
- (HU) Ma tervitan nõukogu otsust seoses G20 tippkohtumisel esitatava seisukohaga.
Mul on hea meel, et meie poliitilised juhid on mõistnud, et meetmed ülemaailmse kriisiga tegelemiseks ning võitlus kliimamuutuste vastu on tihedalt seotud.
Peaminister Gordon Browni ja president Barack Obama esitatud arengukava "Uus roheline kokkulepe” olemus seisneb selles, et siduda majandusstiimuleid keskkonnainvesteeringutega ning toetusega suuremale energiatõhususele ja keskkonnahoidlikele tehnoloogiatele.
Ma ei jaga siiski nõukogu seisukohta, et edusammud detsembris heaks kiidetud Euroopa majanduse stiimulikava elluviimisel on rahuldavad.
Olgugi, et läheb aega, enne kui selle positiivsed mõjud majandusele on tunda, ei ole kahtlust, et suuremahuline eelarvepakett, mis moodustab 3,3% Euroopa Liidu SKPst - s.t enam kui 400 miljardit eurot - toob kaasa uued investeeringud ja loob uusi töökohti.
Kavas määrati siiski vaid väga väike osa Euroopa Liidu muutmiseks vähem süsinikdioksiidi heiteid tekitavaks majanduseks.
Olgugi, et me räägime empaatiliselt energiatõhususe parandamisest ja energiasäästust, pööratakse siiski suuremat tähelepanu ja suuremaid rahalisi vahendeid energiatarnijatele, tarnekanalite mitmekesistamisele ning Euroopa Liidu energiahuvide edendamisele kolmandates riikides.
Vaieldamatult peame töötama välja energiainfrastruktuuri, kuid mitte tarbimise vähendamise hinnaga.
Euroopa Liit pühendub jätkuvalt sellele, et mängida juhtivat rolli ülemaailmses Kopenhaageni kliimakokkuleppes.
Selleks aga, et seda teha, peame kiiresti kokku leppima ülemaailmse süsinikdioksiidi turu arendamises, rahalises hüvitises arengumaadele, tehnoloogilises toetuses ja suutlikkuse suurendamises, ning samuti peame lõpuks ometi selgitama liikmesriikide vahelise koormuse jagamise põhimõtteid.
<D>
komisjoni asepresident. - (IT) Härra juhataja, daamid ja härrad, tegelikult tegigi komisjon 1988. aastal ettepaneku võtta vastu direktiiv maksimaalse lubatava alkoholimäära kohta autojuhtide veres, kuid liikmesriikide ja komisjoni üksmeele puudumise tõttu pidi komisjon leppima sellega, et võttis 17. jaanuaril 2001 vastu soovituse kehtestada kõikides liikmesriikides asjaomaseks maksimummääraks 0,5 mg/ml.
Praeguse seisuga kehtib sellest kõrgem vere alkoholisisalduse maksimummäär vaid kolmes Euroopa Liidu liikmesriigis - Iirimaal, Maltal ja Ühendkuningriigis.
Komisjoni soovituses kaaluti ka vere alkoholisisalduse määra alandamist 0,2 mg/ml-ni teatud juhtide, sealhulgas algajate juhtide puhul, keda puudutabki lugupeetud parlamendiliikme esimene küsimus.
Algajad juhid on teedel varitsevate ohtude peamised ohvrid ja seega on eriti oluline maksimaalselt vähendada nendega seotud riske, näiteks seades nende juhtide puhul maksimaalseks lubatavaks alkoholimääraks veres 0,2 mg/ml, nagu ma ütlesin.
See on seotud nn nullmäära meetmega, mis nähakse kõnealuste juhtide puhul ette 2006. aasta oktoobris vastu võetud komisjoni teatises, milles kehtestatakse ka strateegia, et aidata liikmesriikidel vähendada alkoholi tekitatavat kahju.
Daamid ja härrad, kirjeldatud tausta arvestades ei pea komisjon kahjuks praeguseid poliitilisi tingimusi sobivaks selle jaoks, et liikmesriigid saaksid võtta vastu õigusakti autojuhi veres lubatava alkoholi määra ühtlustamiseks Euroopa Liidus.
Siiski ei kavatse komisjon jääda passiivseks küsimuses, mis puudutab Euroopa liiklussurmade ühte püsivat peamist põhjust.
Komisjon on võtnud selles küsimuses mitmeid meetmeid.
Ennekõike võib välja tuua selle, et joobekontrollide osas ärgitas komisjon oma 6. aprilli 2004. aasta soovituses korraldama sagedasemaid joobekontrolle tõhusa seadme abil, mis mõõdab vere alkoholisisaldust väljahingatava õhu kaudu, ning tegema seda teatud ajal neis kohtades, kus juhid kipuvad tihti alkoholi tarbima.
Daamid ja härrad, samuti pean rõhutama, et alkoholijoobes juhtimist käsitletakse teiste õigusrikkumiste kõrval ettepanekus võtta vastu direktiiv, millega hõlbustatakse karistuste piiriülest täitmist liiklusohutuse valdkonnas, mille komisjon võttis vastu käesoleva aasta märtsis ning mida praegu arutavad nõukogu ja parlament.
Transpordinõukogu viimasel kohtumisel õnnestus mul ministritele toonitada, et inimelude kaotamise ohuga silmitsi seistes ei tohi me jääda õigusliku tähenärimisega suluseisu ega vaielda, kas küsimus jääb esimese või kolmanda samba alla, sest kahjuks ei aita õiguslikud arutelud kuidagi tegeleda nii tõsiste probleemidega nagu liiklusõnnetused ega neile lahendust leida.
Tahaksin kasutada siin parlamendi arutelul juhust ja juhtida tähelepanu sellele, et kõnealuses direktiivis käsitletavad neli õigusrikkumist, milleks on lisaks alkoholijoobes juhtimisele veel lubatud sõidukiiruse ületamine, turvavöö kinnitamata jätmine ja narkojoobes juhtimine, on neljast liiklusõnnetusest kolme põhjustajad.
See tähendab, et Euroopa Liit saab palju ära teha ja peabki tegema, ning seega kutsun taas kord parlamenti üles jätkama liikumist transpordi- ja turismikomisjoni hääletuse tulemusega juba võetud suunas.
Lisaks - ma kohe lõpetan, härra juhataja -, et koostada lähiajal konkreetsed ettepanekud seoses psühhoaktiivsete ainete mõjuga, algatas komisjon 2006. aasta oktoobris nelja-aastase uurimisprojekti, mille eesmärk on täiendada teadmisi selles valdkonnas ja leida lahendused.
Pean silmas projekti DRUID, mis on teile hästi tuttav.
Lõpetuseks tuleks rõhutada komisjoni rahalist toetust teavituskampaaniatele.
Tegemist on ennekõike noorte korraldatavate kampaaniatega, mis on suunatud teistele noortele, et nad oleksid teadlikud ohtudest, mis kaasnevad pärast alkoholi ja narkootikumide tarbimist rooli istumisega.
Üks näide paljudest on nn kaine grupijuhi kampaania "Bob”, mida saatis kogu Euroopas suur edu, samuti tasub meelde tuletada komisjoni pühendumust - komisjon kutsus endise maailmameistri Kimi Räikköneni Brüsselisse osalema Euroopa Liiklusohutuse kampaanias - ning 10. oktoobril Pariisis toimunud suurlinnade liiklusohutuse päeva, mis on järjekordseks tõendiks selle kohta, et Euroopa Komisjon on liiklusohutusele äärmiselt pühendunud.
Lisasin selle oma prioriteetide hulka usaldusarutelul, mis toimus pärast minu määramist Euroopa transpordivolinikuks.
Daamid ja härrad, kahjuks ei saa me midagi rohkemat teha, kuid loodetavasti oli mu vastus teie suulisele küsimusele ammendav.
<D>
(LT) Ma toetan Paweł Zalewski seisukohta, täpsemalt öeldes muudatusettepanekut 1, kuna see juhib tõsist tähelepanu kahele Euroopa Liidu jaoks olulise tähtsusega küsimusele.
Esiteks me ei kiida heaks viisi, kuidas kolmas riik ülbelt ignoreerib ja tõrjub Euroopa Liitu, võrdväärset ja austatud partnerit energiavarustuse kindluse küsimustes, mis on Euroopa Liidu jaoks olulised.
Teiseks, me ei kiida heaks Euroopa-vastast vahetegemist, mida kolmas riik Nord Streami gaasijuhtme projektis muidugi rakendab.
Me peame vastu seisma lobistidele ning ajuti ka ebaausale Euroopa jagunemisele ega tohi andestada Venemaa ülbust meie vastu, siinkohal mõtlen Euroopa Parlamendi vastu.
Me ei tohi lubada Gazpromil - põhilisel Nord Streami osanikul - täielikult ignoreerida meie parlamendi resolutsiooni osa ohtude kohta, mida gaasijuhe endast keskkonnale kujutab.
Probleemiks pole üksnes Balti mere traagiline ökoloogiline seisund, vaid ka meie institutsiooni moraalne olukord.
Kui hääletasime siin eelmisel aastal, siis nõudsime, et viidaks läbi keskkonnamõjude hindamine, niisugune hindamine, mis oleks sõltumatu ja mitte juba ette kinni makstud, ja nõudsime, et Balti mere ääres elavatele rahvastele antaks tagatised selleks puhuks, kui peaks toimuma katastroof.
Gazprom ei vaevunud Euroopale üldse vastamagi.
See on nagu parlamendile näkku sülitamine ja me ei saa vastuseks öelda vaid: "Jah, härra, oli väga mõnus”.
Me peame käituma väärikalt ja aupaklikult, ilma et manipuleeriksime või blokeeriksime käesoleval ajal Euroopa Parlamendi liikmete algatatud spetsiaalseid arutelusid Balti mere elukeskkonna probleemide üle.
Kui me hirmu tõttu nõustume Balti mere mõrvamisega ning uue Moskva-Berliini piirijoonega meres, millel vene sõjalaevad torujuhet turvavad, siis matame maha oma vaba tuleviku.
Tõepoolest, energiast lobisedes müüme maha oma tuleviku.
<D>
raportöör. - (FR) Proua juhataja, Euroopa Ülemkogu on otsustanud kahekordistada nn maksebilansi süsteemi väljaspool eurotsooni asuvatele riikidele ning 8. aprillil kehtestas komisjon konkreetsed sätted, et muuta see ettepanek tegelikkuseks.
Siin, Euroopa Parlamendis soovime me aktsepteerida oma vastutust ning võimaldada ECOFINi nõukogul kohe tegutseda, kuna me näeme selles ettepanekus märki solidaarsusest riikidega, mis ei ole eurotsooni liikmed, ning see on elulise tähtsusega, et tegelda praeguse kriisi juurtega.
Novembris me juba suurendasime seda maksebilansi süsteemi, nii et see tõusis 12 miljardilt eurolt 25 miljardile, ning täna, võttes arvesse mitte üksnes tegelikkust, kriisi raskust, mida me praegu läbi elame ja millel on eriti tugev mõju väljaspool eurotsooni asuvatele riikidele, vaid kahtlemata arvestades ka Euroopa Parlamendi ajakava, teeme me ettepaneku süsteem kahekordistada, nii et see ulatuks 50 miljardi euroni.
Seejuures arvestame tõsiasja, et novembris otsustatu võimaldas meil toetada juba Ungarit, Lätit ja eile ka Rumeeniat.
Peame seda vajalikuks ning oleme pidanud omavahel arutelu, mida ma ei hakka teie eest varjama, et välja selgitada, kas väljaspool eurotsooni asuvatele riikidele peaks hinnangu andma ainult iga üksikjuhtumi põhjal, või valitseb põhiliselt hoopis globaalsem olukord kui see, mis on väljaspool eurotsooni asuvates riikides.
Sellepärast teemegi oma resolutsioonis ettepaneku, et laienemise tingimuste küsimust tuleb kaaluda ning kinnitada ulatus, mil määral tsooni liikmelisus võib kaitsvaks teguriks olla.
Kutsume Euroopa Parlamenti ka väga tungivalt üles, et see oleks informeeritud nende riikide kriisiolukordade analüüside sisust.
Seda sellepärast, et kui komisjon annab laene väljaspool eurotsooni asuvatele riikidele, siis on teatav tähtsus läbipaistvusel ja informatsiooni sisul erapankade ja ettevõtjate käitumise kohta, mis selle kriisini viis ja millest Euroopa Parlament peab informeeritud olema.
Lõpetuseks, me usume, et komisjon peaks kasutama ja rakendama kõiki võimalikke mehhanisme, et selle kriisiga tegeleda.
Eriti kehtib see seoses asutamislepingu artikliga 100, mis võiks lubada rakendada väljaspool eurotsooni asuvate riikide jaoks ka erimehhanisme.
Arvame, et seoses kriisi raskusega on selle võimaluse uurimine oluliselt tähtis.
On kaks lõplikku tegurit.
Esiteks, nagu meie seda näeme, on nende laenude tingimuslikkus vaieldav tegur; me saame sellest aru.
Üldiselt öeldes teeb komisjon seda kooskõlas IMFiga.
See, mida me tahame, on töörühma moodustamine, et jälgida, kuidas need memorandumid on koostatud ja kuidas need võtavad arvesse kõnealuse riigi tegelikku olukorda, aga ka Euroopa Liidu üldist strateegiat, eriti seoses arbitraažiga investeeringute, ostujõu toetamise ning tingimuslikkuse vahel keskkondliku kasvu ja säästliku arengu strateegia osas.
Lõppude lõpuks me näeme selles mehhanismis tunnistust Euroopa Liidu ja komisjoni suutlikkusest laenata rahvusvahelistel turgudel ning usume seepärast, et meil on siin kasulik alus, millele rajada arutelu Euroopa laenamise juhtimise üle ning Euroopa Liidu võimelisuse üle rahastada sellise laenamise kaudu tuleviku strateegiaid ja investeeringuid.
Kokkuvõtteks, komisjon on rakendanud uue mehhanismi, tagamaks, et tagasimaksed võimaldaksid Euroopa Liidu eelarvel nende nõudmistega toime tulla.
Me toetame seda määruse muudatusettepanekut ning loodame, et parlament annab sellele väärtuslikule ettepanekule oma täieliku toetuse.
<D>
Kaks nädalat tagasi oli mul võimalik külastada Birma inimesi ja Tai ning Birma vahelist piiri.
Seal nägin oma silmadega ülekohut, millega maailma teatud osasid poliitiliselt ja meedia kaudu kohtleme.
Liigagi tihti mõjuvad meile ainult uudiste pealkirjad.
See, mida oleme näinud Birmas, mis pole nüüd enam esilehel, on draama, mis pole nii erinev sellest, mis on mobiliseerinud meid paljudel teistel juhtudel.
Meil on väga selgeid näiteid tagakiusamisest, piinamisest, ebaseaduslikust kinnipidamisest, vägistamisest ja muudest Birma sõjaväehunta poolt toimepandud julmustest.
Üks häbiväärsemaid hiljutisi tegusid on olnud niinimetatud põhiseaduse vastuvõtmine, mis rikub kõige fundamentaalsemaid demokraatlikke põhimõtteid ning tagab peaaegu täieliku karistamatuse kõikidele tegudele, mida äsja mainisin.
On täiesti mõistetav, et inimesed põgenevad antud olukorrast, nagu Kareni elanikkond on teinud mitu aastat, ning, nagu täna resolutsioonis teatame, ka Rohingya rahvas, keda püütakse kinni Tais.
Ses suhtes märkisin oma külaskäigu ajal, et nii Tai kui rahvusvaheline kogukond on võtnud murettekitava huntale allumise hoiaku.
Näiteks paljud juristide liidud, opositsiooniparteid, põgenikud ja poliitvangid on meid teavitanud kohutavatest tagajärgedest, mis tabaks Birma rahvast, kui rahvusvaheline kogukond, iseäranis Euroopa Liit, peaks toetama ja heaks kiitma võltse valimisi, mille SPDC on 2010. aastaks välja kuulutanud.
Nad hoiatavad meid, et see annaks huntale vabad käed jätkata karistamatult laias ulatuses kuritegude toimepanemist.
Huntale vastuseisvad poliitilised ja rahvusrühmad on väga hästi organiseeritud ning on koostanud alternatiivse põhiseaduse, mis on palju rohkem kooskõlas põhimõtetega, mida ütleme, et kaitseme Euroopa Liidus.
Seetõttu oleks meist viga jätta nad saatuse kätte ning see teeks meist, aktiivselt või passiivselt, Birma diktatuuri kaasosalised.
<D>
Proua juhataja, mul on mõned tähelepanekud.
Ma ei usalda komisjoni; ma ei usalda kulissidetaguseid valimata bürokraate, kes peavad koosolekuid, mille protokolle minul ei ole.
Ma ei usalda kohta, mis üritab näida demokraatlik, ent koosneb enamjaolt kohatäitjatest.
See paistab mulle poliitilise kontrollina Internetis ehk uues teabekanalis toimuva üle.
See on selline asi, mille me hukka mõistame, kui see leiab aset Hiinas.
See ei meeldi mulle.
See tundub mulle kahtlane.
Ma ei tea, mis kulisside taga toimub, nagu eelmine sõnavõtja just ütles, ja milliseid tehinguid tehakse, millest me midagi ei tea.
Meil on väga head autoriõiguse seadused.
Meil on väga head andmekaitseseadused.
Sellest peaks piisama.
Ma ei taha, et sellesse kurjakuulutavasse ja korrumpeerunud asutusse rohkem kontrolli tuuakse.
<D>
siseturu- ja tarbijakaitsekomisjoni arvamuse raportöör. - (RO) Proua juhataja, kallid kolleegid, austatud volinik, ministrid, sooviksin õnnitleda telekommunikatsioonipaketi tööga seotud raportööre.
Arvan, et Catherine Trautmanni raportis esitatakse tasakaalustatud seisukoht ja toetan esitatud kompromissettepanekuid.
Olen rõõmus, et teatud muudatusettepanekud vastu võeti, eriti need, mis käsitlevad spektri ühtlustamist ja samuti ülemaailmsete telekommunikatsiooniteenustega seotud meetmed.
Euroopa majanduskasv, nagu ka tarbijate heaolu, sõltub dünaamilisest ja konkurentsil põhinevast telekommunikatsioonisektorist.
Konkureerivail turgudel on kättesaadavad lairibateenused, uued turule sisenejad on kaasa toonud suuremad kiirused ja uuenduslikud teenused.
Telekommunikatsioonipaketis sisalduv raamdirektiiv peaks keskenduma investeeringute suurendamisele; peame arvestama ka järgmise põlvkonna võrgustikega, samuti peab mitmekesistuma tarbijatele pakutav valik, millega kaasnevad tarbijaile madalamad hinnad ja paremad teenused.
Kokkuvõtteks väljendan oma usku muudatustesse, mida kavatseme telekommunikatsioonipaketi abil sisse viia ja millest võidavad tarbijad, kellele pakutakse laiem valik, madalamad hinnad ja mitmekesisemad teenused.
<D>
(LT) Gaasikriisi peamine õppetund on Euroopa energiasüsteemi suur haavatavus ja väga märkimisväärsed riskid varude tarnimisel.
Oht jääb püsima, kuna Ukraina ja Venemaa vaheline kokkulepe on ühekordne ning selline olukord kahtlemata kordub.
Kahepoolsed energiaküsimused jäävad põhimõtteliselt lahendamata - seda mitte üksnes Venemaa ja Ukraina vahel, vaid ka Ukraina ja Euroopa Liidu vahel ning Euroopa Liidu ja Venemaa vahel, seda enam, et puudub ühine ELi, Ukraina ja Venemaa energiajuhtimise süsteem.
Seni pole olnud mingeid kaitsemeetmeid ega tagatisi ning need tuleb alles luua.
Ma sooviksin rõhutada, et sõltuvus gaasiga varustamisest ja gaasi kasutamisest suureneb praegu järsult ning kasvab veelgi pärast seda, kui elektrijaamad Leedus, Bulgaarias ja Slovakkias suletakse.
See näitab, et oht on endiselt olemas ja võib-olla see isegi suureneb.
Meil on Euroopa Liidu jaoks tervikuna olemas väga selge pikaajaline energiastrateegia.
Me oleme selle üle tuliselt vaielnud.
Räägitakse pikaajalistest meetmetest.
Minu arvates on nõrgim lüli meie lühikese ja keskpika perspektiivi energiapoliitika.
See ei vasta reaalsusele ja seda tõestas ka gaasikriis.
Ma kutsuksin komisjoni üles uurima seda stsenaariumi, mida kahjuks erinevatel õiguslikel ja poliitilistel kaalutlusel ei ole analüüsitud.
Milline kulu, tulu ja tagajärg oleks sellel, kui pikendada ajutiselt tuumaenergiarajatiste tööd Bulgaarias, Slovakkias ja Leedus, tugevdades seeläbi kõnealuses olukorras oluliselt nii nende riikide kui ka terve Euroopa energiajulgeolekut?
Lisaks sellele võimaldaks see pikaajalise ja määramatu ulatusega majanduskriisi tingimustes kasutada ressursse tõhusamalt ning see kahandaks oluliselt kriisi koormust meie elanikele ja majandussektorile.
<D>
(FR) Proua juhataja, kõigepealt tahaksin tänada proua Redingut, meie volinikku, eesistujariiki Prantsusmaad, mis detsembris jõudis väga intelligentsele ühisseisukohale, ja eesistujariik Tšehhit, mis just oma eesmärgi saavutas.
Samuti tahaksin tänada ja õnnitleda eelkõige kolme raportööri: härra Harbourit, proua Trautmanni ja proua del Castillo Verat, kes on teinud suurepärast tööd.
Pakett, mille üle täna hääletame, hõlmab sätteid, mis liiguvad täielikult selles suunas, mida telekommunikatsioonituru arengule soovida võib, tehes seda organiseeritult ja kõigi heaks: Euroopa määrus, mis on usaldatud elektroonilise side Euroopa reguleerivate asutuste ühendatud ametile (BEREC) koos segarahastamisega, ilma vetota; tasakaal konkurentsi ja uute investeeringute vajaduse vahel - funktsionaalne eraldamine piiratakse erandjuhtudega; soov koondada tähelepanu avalikele teenustele spektri haldamises; uued teenused; uus vaba juurdepääs ning tänu eriti just härra Harbourile, tarbijate õiguste märkimisväärne suurenemine.
Mul on ainult kahju, et "peab kandma” tagasi lükati.
Prantsusmaa jaoks on see tekst täielikult tasakaalus; see on hea kompromiss ja siin mõtlen seda tõsiselt, pidades silmas neid kurikuulsaid vastuolulisi muudatusettepanekuid; lõplik versioon on minu arvates intelligentne, sest võimaldab rakendada Internetis intellektuaalse omandi õigusi ilma sellele juurdepääsu vabadust piiramata.
Internet peab selles valdkonnas seadust kohaldama samamoodi nagu teisteski.
Virtuaalmaailm ei ole seadusetu maailm ja see ei tohi alluda vaid reklaami võimule, mida toovad sisse operaatorid ja Interneti-teenuse pakkujad.
Seega jagangi proua Trautmanni vaatenurka.
Kompromiss asetab töötajate, artistide ja Interneti-kasutajate õigused võrdsele tasandile, ja see on hea.
<D>
Lissaboni strateegia järeltulijaks tunnistatud ELi 2020. aasta strateegias tuleb kõigepealt anda asjakohane hinnang selle eelkäija meetmetele.
Kui me seda teeksime, siis näeksime, et selle käsitlusviis - nimelt oluliste majandussektorite liberaliseerimine ja väiksem reguleerimine ning meie õigusaktide suurem paindlikkus - on põhjustanud tagajärjed tegelikkuses: suurenenud töötus, ebakindlus, vaesus ja sotsiaalne tõrjutus ning majandustegevuse seiskumine ja majanduslangus.
Komisjon ja parlament püüavad nüüd aga samu põhimõtteid järgida.
Väljapakutud kurss on selge ning selles sisalduv retoorika sotsiaalvaldkonna ja keskkonna teemal ei suuda varjata järgmisi eesmärke: ühtse turu täielik rõhutamine, liberaliseerimise taotlemine, järjest enamate sotsiaalelu aspektide muutmine kaubaks, ebastabiilsed töökohad ning struktuuriline töötus.
Väga selgelt on näidatud, et parempoolsete ja sotsiaaldemokraatide vahel valitseb nende põhimõtete suhtes konsensus.
Lõppanalüüsis on nad viimastel aastatel olnud nende põhimõtete truud pooldajad.
See strateegia ei ole olemuselt midagi muud kui kahe suuna reaktsioon ühtses süsteemis selle süsteemi struktuurilisele kriisile.
Neid põhimõtteid järgides saab sellest strateegiast uue ja sügavama kriisi allikas.
Neid põhimõtteid järgides saab see strateegia kindlasti tööliste ja rahva vastumeelsuse ja vastupanu osaliseks.
<D>
fraktsiooni PSE nimel. - (SK) Lugupeetud kolleegid, kujutlegem, et Euroopa Liidus ei ole maksupettust.
Kui sel viisil saadud vahendid jaotataks õiglaselt, saaks iga Euroopa Liidu kodanik, sealhulgas lapsed ja pensionärid, igal aastal 500 eurot rohkem.
Ükski riik ei suuda maksupettusega üksipäini tõhusalt võidelda.
Rahvusvaheline koostöö on tingimata vajalik, eriti käibemaksu valdkonnas, mille puhul ühendusesiseste tehingute jälgimine on praeguse süsteemiga keeruline.
Üks lahendus, millel on maksupettusega võitlemisel pikaajaline soodne mõju, oleks sellise käibemaksusüsteemi loomine, mille alusel liikmesriikidevahelisi tehinguid ei maksustataks nullmääraga.
Kauba ekspordilt arvestatavat nullmääraga maksu kasutavad petturid ja kuritegelikud rühmitused, kes tekitavad näiteks fiktiivseid tehinguid ja petavad riigieelarvest välja miljardeid eurosid.
Praegused pikad maksudeklaratsioonide esitamise tähtajad pakuvad samuti sellise maksupettuse võimalust.
Direktiivi eelnõu käsitlev raport, mida me praegu arutame, kiirendab maksupettusega võitlemiseks vajaliku teabe vahetust.
See on üks põhjus, miks me lühendame ühendusesiseseid tehinguid kajastavate maksudeklaratsioonide esitamise tähtaega.
1993. aastal loodud käibemaksusüsteem sobib vaid üleminekuajaks.
Arvan, et järgmise ametiaja alguses esitab komisjon palju kaugeleulatuvamad meetmed, mis käsitlevad lõplikku ja kõikehõlmavat käibemaksureformi.
Praeguse süsteemi ajutine laad on üks põhjusi, miks ma soovin oma muudatusettepanekus, mille parlamendikomisjon heaks kiitis, et komisjon hindaks vastuvõetud meetmete mõju kolm aastat varem, kui esialgses muudatusettepanekus oli soovitatud.
Selle eesmärk on hoida ära olukord, et süsteemi hinnatakse siis, kui see enam ei kehti.
Lõpetuseks soovin raportööri tasakaalustatud raporti eest tänada ja tunnustada.
Projekt võimaldab tagada kiire reaktsiooni käibemaksupettusele.
Samuti on hea, et ettevõtjad ise on märkinud, et halduskoormus muutub minimaalseks.
<D>
majandus- ja rahanduskomisjoni arvamuse koostaja. - (SV) Härra juhataja, see, millistes tingimustes väikeettevõtted peavad täna tegutsema, määrab homse töökohtade kasvu.
Meie võime astuda praegusest kriisist paremasse ja oskuslikumasse ja konkurentsivõimelisemasse majandusse sõltub väikeettevõtetest.
Väikeettevõtted on innovatsiooni tõukejõuks, ent nemad on ka need, kellel on liikmesriikides ja liidus praegu kõige suuremad probleemid.
Euroopa osaühingu põhikirjaga - siinkohal tahaksin tänada komisjoni ettepaneku ja raportööri tehtud töö eest - püüame me avada siseturu väikeettevõtete jaoks samas ulatuses nagu suurettevõtete jaoks.
Sellega seoses on vaja teha asju teisiti.
Nagu majandus- ja rahanduskomisjonis arutatud, seisneb küsimus eeskirjade põhjalikus lihtsustamises, mis avab uksed väikeettevõtetele.
Vaja on tagada, et riigihankemenetlus võimaldaks väikeettevõtetel osaleda riigihangetes samas ulatuses, mis suurettevõtetelgi.
Väikeettevõtete piiriülest tegutsemist tuleb lihtsustada, sealhulgas seoses selliste küsimustega nagu käibemaksu tasumine ja käesoleval ajal takistuseks osutunud bürokraatia vähendamine.
Samuti on vaja tagada Euroopa finantsturgudele paremad laienemis- ja kasvuvõimalused, luues väikeettevõtetele parema laenuturu Euroopa Investeerimispanga ja teiste institutsioonide abiga.
Lõpetuseks tahaksin lisada, et
majandus- ja rahanduskomisjoni arvamuse raportöörväike on ilus.
Väike on homseks suurem ja loob uusi töökohti ja suurendab heaolu.
<D>
(EL) Austatud juhataja!
Soovin samuti tervitada volinik Damanakit ning avaldada ennekõike tänu Maria do Céu Patrão Neves'ile põhjaliku ja suurepärase töö eest!
Kõikidest olulistest asjadest juba räägiti ning ma kavatsen puudutada lühidalt kolme punkti, millest esimene on ülepüük.
Ülepüük on vaieldamatu tõsiasi.
Nagu Kriton Arsenis ütles, kannatab hinnanguliselt 88% Euroopa kalavarudest ülepüügi all, mis tähendab, et nende püüdmise tase ületab varude taastumiseks vajaliku taseme.
Krooniline ülepüük on põhjustanud Euroopa kalanduses üha vähenevat püüki ning töökohtade kadumist.
Püütakse üha väiksemaid kalu, tihti juba enne suguküpseks saamist ning nende leidmine muutub samuti üha keerulisemaks.
Teiseks püüab Euroopa hetkel umbes 25% vähem kala kui 15 aastat tagasi, samas on aga püügikoormus ja kalapüügi hind tõusnud.
Sellele vaatamata ei tohi me meetmete kasutuselvõtmisel üle pingutada, sest see võib avaldada hoopis vastupidist mõju, eriti arvestades sellega, et asjatundjate arvates ei saa ülepüügist hoolimata rääkida kalavarude vähenemisest.
Me ei tohi unustada, et elujõulisusel on kolm mõõdet, mida ka Maria do Céu Patrão Nevesi raportis välja tuuakse: sotsiaalne, majanduslik ja ökoloogiline mõõde.
Kalanduspoliitika, mille eesmärgiks on elujõuline areng, ei tohi keskenduda ainult kaladele, vaid see peab keskenduma ka inimestele.
Kalad, inimesed, kormoranid ja hülged on omavahel konkureerivad süsteemid samas ökoloogilises keskkonnas.
Lõpuks pean veel rõhutama, et nagu paljud mu kolleegid, nii nõuan ka mina seoses kalandusega rohkem teadusuuringuid.
See ei ole nõudmine, vaid pigem reaalsus, mida peame käsitlema kõige selle raames, millest Alain Cadec rääkis.
<D>
(FR) Härra president, sooviksin vaid lisada, et saabusin just neljapäevaselt visiidilt Poola.
Vaatasin ringi ja rääkisin poolakatega ning mul on hea meel teatada, et ma ei kohanud kedagi, kes oleks olnud meelestatud nagu meie kolleeg siin.
Leidsin poolakad olevat läbinisti eurooplased.
Asetasin ka pärja Auschwitz-Birkenaus: usun, et seal on käinud inimesi igast Euroopa riigist ning et me kõik ja eelkõige teie ise, härra president, olete otsusekindel, et selliseid asju enam ei juhtu!
Seega on mul hea meel öelda, et see, mida me just kuulsime, ei olnud ei Poola ega tavaliste Poola kodanike hääl; tegemist oli nende ohtlike inimeste häälega, kelle ohtlikud mõtted on võimelised meid viima tagasi koonduslaagrite päevadesse.
Ma ei söö siin oma sõnu.
Mitte kunagi!
Ning eelkõige lootkem, et me ei pea enam kunagi kuulma, et Euroopa Parlamendis väljendataks sellist viha!
(Aplaus)
<D>
fraktsiooni GUE/NGL nimel. - (FR) Härra president, on raske mitte tunda rahutust Euroopa Liidu ja tema liikmesriikide võetud vastutuse üle Kosovo asjades.
Esiteks, põhimõtteliselt püüab EL kaasa aidata maailma paremale valitsemisele.
Aga selle egiidi all on mitmed liikmesriigid ohtlikult nõrgendanud või kohe nõrgendamas rahvusvahelise õiguse tulevast usaldusväärsust ÜRO suveräänse liikmesriigi ühe provintsi ühepoolse iseseisvuse deklareerimise toetamise kaudu.
Mida iganes ei öelda sui generis'e kohta, siis kuna seda ei ole õigussättena kirjas, seavad ELi suurimad otsustajad jõudude vahekorra kõrgemale seadusest ja seda tehes avavad Pandora laeka.
Asi on tõsine.
Järgmiseks, ühepoolse tunnustamise puhul on tõsine oht minna vastuollu ELi püstitatud eesmärkidega seoses Balkaniga.
See pigem õhutab natsionalismi, kui tõkestab selle allikaid.
Lisaks sellele on EL kõrvale jätnud Serbia rahva, ilma kelleta on mis tahes regionaalpoliitika selles Euroopa piirkonnas võimatu.
Ma ei räägi nendest, kes tahaksid Miloševići tagasi, vaid nendest, kes tema vastu olid ja nüüd enamuses on.
Kas EL on võimeline täitma Kosovo albaanlaste ootusi pärast nende lootuste õhutamist?
Küsimus on põhjendatud, seega on see kolmas põhjus rahutuseks, mida tunti pärast rõõmupidu Kosovos.
Uus ülesanne, mille Euroopa Liit on endale püstitanud, on üsna hämmastav.
Oleme siin rindejoonel ja liigume uue protektoraadi suunas, kuigi eelmise protektoraadi läbikukkumise põhjuste kohta ei ole esitatud rahuldavat analüüsi: Kosovo sisemajanduse kogutoodang on samaväärne Rwanda omaga, pool Kosovo tööealisest elanikkonnast on töötud, seal on rohkem kui 200 000 pagulast ja ümberasustatud isikut, ning vägivald vähemusrahvuste suhtes suureneb, vaatamata 2 miljardile eurole rahvusvahelisele abile ja 17 000 pealisele NATO vägede kohalolekule.
EULEX ei ole lahendus nendele probleemidele.
Millist kõikehõlmavat kestvat vahendit on Euroopa Liit võimeline kosovlastele ja teistele Balkani rahvastele pakkuma - vahendit, mis stabiliseeriks olukorra ilma riskita, et seeläbi olukord mujal destabiliseerub?
Liikmelisus?
Millise aja jooksul?
Millistel tingimustel?
Kui suur on tõenäosus, et 27 liikmesriigi vajalik ühehäälne nõusolek tagatakse?
Keegi ei tea.
Ilmselgelt ei saa minu fraktsioon ühineda peamiste Euroopa liidrite lühiajalise eneserahuloluga.
(Aplaus)
<D>
komisjoni liige. - Usaldus ei teki vägisi, see tuleb ära ja välja teenida.
Võime üksnes püüda parandada liikmesriikidevahelist usaldust Schengeni ala jõulisema haldamise teel; saame hoolitseda selle eest, et hindamine toimub praeguse vastastikuse hindamise mehhanismi asemel Euroopa ühise sõltumatu mehhanismi abil ning Euroopa Liidu kaasabil ning eesmärk on Schengeni süsteemi probleemide või nõrkade kohtade väga varakult kindlaks tegemine ja samuti kindlustamine, et meie käsutuses oleksid vahendid raskustes olevatele liikmesriikidele viivitamatu abi andmiseks.
Loodetavasti aitab see meil usaldust suurendada.
Teise lugupeetud parlamendiliikme küsimusele vastan, et läbirääkimised raamistiku üle alles käivad, seega ei saa ma tuua teile ühtegi numbrit.
Ent püüame praegu suurendada Frontexi sõltumatust ja vahendeid.
Samuti püüame hõlbustada liikmesriikide juurdepääsu mitmesugustele rändega seotud rahalistele vahenditele lihtsustamise ja soodustamise teel piiride, varjupaiga, lõimumise jms valdkonnas.
Loomulikult peame tegema vahet ebaseaduslikel rändajatel ja rahvusvahelist kaitset vajavatel rändajatel.
Nagu teate, peavad nõukogu ja Euroopa Parlament praegu läbirääkimisi ümberasustamisprogrammi kasutuselevõtmise üle ja see on ühtlasi valdkond, kus Euroopa Komisjon võiks uurida võimalusi selle võimalikult laialdaseks rahastamiseks.
Seoses meie vahetute Vahemere-äärsete naabritega kavatseme liikuvuspartnerluses võtta sisserände puhul arvesse kõiki ebaseadusliku ja seadusliku sisserände ning rahvusvahelise kaitse (varjupaiga) aspekte.
Kõik see nõuab suurt poliitilist tahet ja veidi lisaressursse, ning mina annan endast parima selle nimel võideldes, et minu vastutusalas oleksid vahendid olemas.
Teine osa
Teema: Kosovo suhtes rakendatav viisarežiim
Milline on komisjoni hinnangul praegune olukord Kosovo puhul viisanõude kaotamise osas (lihtsustatud viisarežiim) ning milline on kõnealuse kiireloomulise küsimuse suhtes võetavate meetmete ajakava?
<D>
fraktsiooni Verts/ALE nimel. - (DE) Proua juhataja, volinik, daamid ja härrad, oma tänases kõnes mainisite te, volinik, ühtekuuluvuspoliitika panust kliimakaitsesse.
Mul on hea meel selle meelemuutuse üle, kuna territoriaalset ühtekuuluvust käsitlevas rohelises raamatus ei ole sellele rõhku asetatud.
Miks, kui arvestada praegust kliimakriisi?
Euroopa struktuurifondide panus keskkonna ümberkujundamisse on territoriaalse ühtekuuluvuse jaoks tuleviku küsimus.
Komisjoni koostatud dokument "Piirkonnad 2020” toob välja, et kliimamuutusel on olnud ulatuslik mõju paljudele Euroopa piirkondadele.
Seepärast tuleb meil oma kurssi muuta.
Struktuurifonde tuleks kasutada ainult säästvate projektide toetamiseks.
Kliimat kahjustavaid projekte ja kavasid, milliseid on varasemalt palju vastu võetud, ei tohiks enam lubada.
ELi fonde ei tohiks kasutada kliimat kahjustavate kavade ja projektide edendamiseks.
Miks teie juba sellist lähenemisviisi ei võta?
Teine küsimus käsitleb partnerluse põhimõtte rakendamist.
Volinik, te mainisite, et kohalikud teadmised on eduka arengu tähtsaks aluseks.
Miks te olete siis ikkagi heaks kiitnud rakenduskavu, mille puhul on partnerluse põhimõtet täielikult eiratud ning partnerid on raporteerinud nende mittekaasamisest?
Te olete jätnud sellele küsimusele vastamata.
Kohalikud, lihtrahva teadmised on meie väärtuseks.
Kui te üritate jätkuvalt ignoreerida fakti, et liikmesriigid eiravad täielikult partnerluse põhimõtet, ning jagate neile sellele vaatamata toetusi, siis rikute te sellega struktuurifondide määrust.
Te jätate oma raportis üldse mainimata tõsiasja, mis on ka härra Mikolášiku raporti aluseks, et paljud liikmesriigid ei ole järginud partnerluse põhimõtet.
Te ei ole võtnud arvesse partnerite raporteid.
Miks te seda teemat ei käsitle?
Siinkohal on selge, et struktuurifondidele on vaja uut dimensiooni.
Need peavad põhinema keskkondlikel ja demograafilistel põhimõtetel, kasutama ära kohalikke teadmisi ning järgmina partnerluse põhimõtet.
<D>
komisjoni liige. - Proua juhataja, mulle jättis sügava mulje austatud liikmete kaasahaaratus kõnealusesse küsimusse ja ma kuulasin hoolikalt kõiki märkusi, mis täna õhtul tehti.
Ma annan parima, et teile vastata ja kui te lubate, siis võtan veidi rohkem aega, et selgitada, milline on praegu tegelik asjade seis.
Härra Buzek alustas Poola olukorra selgitamisest ja ütles õigesti, et me peaksime olema valmis pakkuma positiivset lahendust, et säilitada majandustegevus.
Me pakumegi positiivset lahendust, mis säilitaks majandustegevuse.
Kui investorid on huvitatud laevaehitusest, ja mõni on - seda ei kuulnud me mitte ainult ühelt valitsuse liikmelt, vaid erinevatelt osapooltelt -, võivad nad teha pakkumise varadele; just seda ma ka toonitasin.
Palun võtke arvesse, et komisjoni sedalaadi lahendus võib tagada elujõulise majandustegevuse Poolas.
Me peame rääkima elujõulisest majandustegevusest, sest ma ei soovi esitada asjassepuutuvatele töötajatele lahendust, mis ei ole elujõuline.
See on kestnud liiga kaua aega.
Kõigil neil inimestel on õigus teada, mis toimub ja missugused on nende tulevikuväljavaated, ja keegi ei oota, et me ütleksime: jätkame samamoodi, mis seal ikka, mida me ikka saame teha.
Me teame, et praegune olukord ei taga enam piisavat elujõulisust.
Kui me jõudsime komisjonis selle tõdemuseni, tegime kõik endast oleneva, et leida asjale lahendus.
Seega, nagu ma juba enne ütlesin, tuleb Poola valitsusel esitada Gdański laevatehase kohta äriplaan, milles kajastub sektori elujõulisust tagav tulevik.
Kõik sealsed oskustöölised võivad teha ja teevadki väga head tööd, mille laiendamise üle võiks kindlasti mõelda; lõppkokkuvõttes - laevatehas on erastatud, omanikud on teinud ja ilmselt teevad ka edaspidi investeeringuid.
Me vajame aga hädasti äriplaani ja seda ma teilt palungi.
Teie, kes te olete Poola olukorraga nii hästi kursis, peaksite pöörduma Poola valitsuse poole ja ütlema: "Nii, sõbrad, nüüd on aeg see äriplaan esitada.
Meie Euroopa Parlamendi liikmetena ei ole enam nõus, et te seda ei tee.”
Äriplaani esitamatajätmine tähendab, et nad ei ole ikka veel leidnud lahendust probleemile, mis teile muret valmistab.
Eeldades, et Gdański probleemile lähenetakse niisugusel viisil, nagu ma äsja nimetasin, käsitlen ma nüüd kaht teist laevatehast.
Ma selgitasin teile, et Gdynia ja Szczecini probleemi võib aidata lahendada sektori elujõulisust tagav tulevik töötajate jaoks.
Just sellest me räägimegi ja sellepärast tõin ma ka Olympic Airwaysi näite.
Mõistagi on need täiesti erinevad: üks puudutab laevaehitust, teine lendamist.
Kuid tuleb öelda, et Olympic Airwaysi lahenduse taga oli plaan ettevõte likvideerida, vabastada seejärel selle varad kohustusest maksta tagasi kõiki neid suuri summasid ning pärast seda anda uute investoritega ettevõttele võimalus leida elujõulisust tagav tulevik.
Härra Schulz, me ei öelnud, et tehased tuleb sulgeda.
Me püüame mõelda, kuidas saaksid ettevõtted olla nii tugevad, et seista vastu tulevasele mõõnaperioodile ja teha töid, mis võiksid olla kasumlikud; selles seisnebki mõlema laevatehase väljavaade pärast varade komplekteerimist, eriti kui arvestada, et mõned võimalikud investorid on huvitatud tulevikust, mis tagab tehaste elujõulisuse.
Proua Schroedter, Poola laevatehaste üleminekuaeg on kestnud kauem kui Ida-Saksamaa tehastel ja see on jäänud majanduskasvu aega.
Härra Chruszcz ja ka härra Czarnecki, kui te võrdlete Poola laevatehaste olukorda Saksamaa laevatehaste olukorraga - ja niisuguse paralleeli tõmbamine on õigustatud -, siis on mul kaks üldist märkust.
Kõigepealt tuleb meil mõista, et teistes riikides, näiteks Taanis või Ühendkuningriigis, kus riiklik rahastamine ei olnud nii ulatuslik, kahandati laevaehitustööstust märkimisväärselt või suleti tehased hoopis.
Mul on selles vallas isiklik kogemus olemas: ka minu kodumaal tuli mitu laevatehast sulgeda.
Seega, kui me räägime võrdsest kohtlemisest, peame arvesse võtma, et ka teistes Euroopa Liidu liikmesriikides on suletud laevatehaseid, mis ei olnud enam elujõulised.
Mõned parlamendiliikmed tõid võrdluseks olukorra Saksamaal.
Poola kolme laevatehase - Gdynia, Gdański ja Szczecini - kogusuurust saab võrrelda Saksamaa laevatehaste suurusega enne nende ümberkujundamist ning Poola laevatehastele 2002.-2008. aasta jooksul eraldatud abi on sama suur kui summa, mille Saksamaa andis oma laevatehastele - s.o ligikaudu 3 miljardit eurot.
Seega on võrdlusalus olemas.
Samas raskendab pikka aega kestev ümberkujundamine Poola laevatehaste olukorda veelgi, sest sellega kaasnevad konkurentsiandmete moonutamise ja stabiilse tööhõive tagamise probleemid.
Kui Saksamaa laevatehased erastati 1993. aastal ja nende ümberkujundamine lõppes aastatel 1995-1996, siis Poola laevatehastes jätkati subsideeritud tegevust väga pikka aega; see sai alguse ammu enne Poola liitumist ELiga ning alates sellest ajast on tehaseid mitmel korral raskest olukorrast välja aidatud.
Ma olen ka varem öelnud, et praeguseks, 2008. aastaks on Poola ühinemisest ELiga möödunud neli aastat ja kaheksa aastat on möödas 2000. aastast, mil Poolas kehtestati 1994. aasta assotsiatsioonilepingu kohased esimesed riigiabi eeskirjad.
Lisaks on laevaehitustööstus viimasel viiel aastal enneolematult kasvanud.
Ka seda tuleb arvesse võtta: ka sektori õitsenguajal ei suutnud Poola laevatehased kasumit teenida; seda tuleb kindlasti arvesse võtta.
Isegi nimetatud ajal ei käinud asjad nõnda nagu teistes võrreldavates laevatehastes.
Paljude usaldusväärsete tellimustega ja pidevalt tõusvate hindadega majanduskasv lõi Poolas laiahaardeliseks ümberkujundamiseks soodsa pinnase, kuid seda võimalust ei suudetud ära kasutada.
Sektori eksperdid prognoosivad järgmisel kahel või kolmel aastal juba majanduslangust ja tootmisvõimsuse ülejääki maailmaturul.
Järelduseks võib öelda, et võrdlus Saksamaaga võib olla põhjendatud.
Jah, Saksamaa asub Poola kõrval; jah, olukord on üsna sarnane.
See näitab, et Poola laevatehaseid koheldakse täpselt samamoodi nagu Saksamaa laevatehaseid.
Riigiabi hindamisel kohaldatakse samu kriteeriume, millest kõige olulisem on elujõulisus.
Lisaks tuleb tõmmata paralleel ka juhtumitega, mille korral ei ole komisjon riigiabi heaks kiitnud või on nõudnud mõnes liikmesriigis isegi ebaseadusliku riigiabi tagastamist.
Laevaehitussektoris meenuvad mulle - nagu ka osale teist - Hispaania riikliku laevatehasega IZAR, Kreeka laevatehastega ja mõnede teistega seotud negatiivsed otsused riigiabi tagasimaksmise kohta.
Kui härra Bielan ütles - nagu ka mina seda tegin oma märkustes -, et meil on kulunud aastaid, siis on selle põhjuseks olnud just tehaste majanduslik, sotsiaalne ja sümboolne tähtsus.
Jah, see on tõsi.
Julgen seda tõsiasja kaitsta, kuid parim, mida me saame tehaste kangelastele anda, on elujõulise sektoriga tulevik ja just seda ma palungi - realistlikku plaani, mida need kangelased väärivad.
Üks küsimus esitati ka Euroopa laevaehituse kohta.
Komisjon viib aktiivses koostöös Euroopa laevaehitustööstusega ellu lõimitud strateegiat, mida me kutsume nimega LeaderSHIP 2015 ja mille eesmärk on suurendada laevaehitustööstuse konkurentsivõimet kõikides Euroopa Liidu liikmesriikides.
Selle raames tehakse pidevalt tööd, et aidata Poola ja muude riikide asjaomasel sektoril tegeleda põhiliste mureküsimustega, soosides näiteks uuendusmeelsust ja edendades intellektuaalomandi paremat kaitset.
Jätkuv subsideerimine ei ole konkurentsiprobleemide lahendus.
Meie komisjonis oleme sarnaselt teiega huvitatud elujõulisest sektorist, mis võib toimida riigi sekkumiseta ja riigiabita ning konkureerida oma jõududega.
Nii on see paljude Euroopa laevatehastega iseäranis sektoris, kus toodetakse kõrgtehnoloogilisi laevu.
Härra Tomczak ja veel mitu parlamendiliiget võrdlesid praegust finantssektori olukorda ja panganduse olukorda ning küsisid, keda majandus teenib.
ELi osakaalu vähenemist maailma laevaehitustööstuses ei saa pöörata vastupidises suunas, säilitades tehastes mittejätkusuutliku tegevuse; härra Chruszcz ja härra Tomczak käsitlesid laevatehaste olukorra ja finantskriisi ühiseid jooni.
Ma püüdsin seda selgitada oma esimeses avalduses.
Käsitlen mõningaid teie küsimusi põhjalikumalt.
Üks küsimus puudutas võimalust kohaldada riigiabi eeskirju veidi leebemalt, eriti kui pidada silmas äsja komisjonis heaks kiidetud riigiabi finantsinstitutsioonidele.
See on huvitav küsimus ja mitte ainult siin, tänasel koosolekul.
Samas peame mõistma, miks komisjon näib olevat Poola laevatehaste korral rangem, kuid lubab anda massiliselt abi Euroopa pankadele.
Poola laevatehaste olukord erineb täielikult pangandussektori olukorrast, kui ma võin niimoodi öelda.
Sellel on kaks põhjust, mida ma selgitan teile.
Esiteks võib Euroopa suure panga pankrott põhjustada paljude teiste finantsasutuste kokkuvarisemise ning avaldada süstemaatilist negatiivset mõju ühe või mitme liikmesriigi majandusele.
Seega kaalume praegu lühiajalise hädaabi andmist pankadele - see ei ole sama mis paljude aastate jooksul Poola laevatehastele antud ümberkujundamise abi.
Muide, kui pangad sooviksid saada pikaajalist toetust, kohaldataks nendele samasuguseid nõudeid nagu Poola laevatehastele.
Nad peavad esitama usaldusväärse ümberkujundamise kava.
Neil tuleb veenduda abisaajate pikaajalises elujõulisuses.
Seega tuleb praegu pangandussektoris ka pankadel esitada ümberkujundamise kava ja elujõuline äriplaan tulevikuks.
Ma ei mõista, miks mõned teist muretsevad laevatehaste varade ostjate kodakondsuse pärast.
Kui nad on tõepoolest usaldusväärsed ettevõtjad ja varadest huvitatud, siis ei tohiks me neid takistada.
Me võlgneme tehaste töötajatele lahenduse, mille tingimuseks ei ole kodakondsus või protektsionism.
Seda vastust ei tahaks ma anda töötajale, keda huvitab tema töö - selline töö, mis oleks elujõuline.
Mul on hea meel näha mõnda parlamendiliiget mõistmas, et tehaste suhtes saab üles näidata paindlikkust ja et me ei pea neid pidama reliikviaks.
Kui laevade tootmist peetakse ainukeseks võimaluseks, siis minu arvates ei ole me nende juhtumite käsitlemisel kuigi professionaalsed.
Nende inimeste kutseoskuste abil peaks saama tehastes toota jätkusuutlikult mis tahes toodangut.
Kui nõudlus kasvab ning töötajatel ja tehastel on vajalik pädevus, mis neil minu meelest on, nagu te ütlesite, siis saame anda neile võimaluse vabaneda minevikus võetud riigiabi koormast.
Ma püüan nüüd asja kokku võtta, sest ma näen seda soovi teie kehakeelest.
Minu poole pöörduti peamiselt küsimusega, kas me ei saaks anda rohkem aega.
Kas see on õige viis selle ülimalt keerulise probleemi lahendamiseks?
Arvan, et kõikidel nendel töötajatel on õigus nõuda meilt elujõulist tulevikulahendust.
Mida meie komisjonis esile toome ja Poola valitsuselt palume ning milles me vajame hädasti teie toetust Poola valitsusele, on see, et valitsus saaks asjast aru.
Esitage Gdański kohta äriplaan.
Palun, palun, palun.
Ning võtke teatavaks, et Gdynia ja Szczecini laevatehastel on veel võimalus.
Neil on olemas tulevikuväljavaated, kuid meil tuleb toimida nii, et varad ei oleks koormatud kohustusega maksta tagasi viimastel aastatel antud riigiabi; kui me müüme vara komplektina, kindlustame uue tuleviku mõlemas tehases, valdkonnas ja piirkonnas.
On ülimalt tähtis, et kõnealused varad ei oleks koormatud kohustustega, sest vastasel korral on investorid nendest vähem huvitatud.
See on üks oluline tingimus, kui lahenduse peale mõelda.
Kui likvideerimine tuleb ette võtta, võib seda teha paralleelselt, siis kulub selleks vähem aega.
Kui ma peaksin seisma silmitsi kõikide nende töötajatega, tahaksin ma neile öelda: palun nõustuge komisjoni esitatud lahendusega.
Kui te seda teete, saab selle lahenduse kiiresti ellu viia; ärge palun öelge, et Poola õigusaktid on sellised, nagu nad on, ja neid ei saa muuta.
Ma ei ole kindel, et esitatud lahenduse saab asjaomaste õigusaktide kohaselt kasutusele võtta, kuid kui ei saa, siis tuleb valitsusel hakata tegutsema valitsusele omasel viisil.
Eelmisel sajandil teisel ametikohal saadud kogemuste põhjal tean - ja teadsin - ma, et kui lahendust soovitakse leida, siis leitakse ka väljapääs.
Palun teil kogu südamest pöörduda kõikide nende töötajate nimel Poola valitsuse poole.
<D>
kirjalikult. - (PL) Mitmekülgne mullakaitse on rahvusvahelisel tasandil üks peamisi keskkonnakaitse väljakutseid.
Sellel on samuti tohutu mõju liikmesriikide majandusele.
Soovin väljendada oma muret mullastiku loodusliku degradeerumise ja inimtegevusega põhjustatud mullastiku degradeerumise tagajärgede pärast.
Mulla degradeerumine on sageli põllmajanduse ja metsanduse valdkonnas toimuva sobimatu inimtegevus tagajärjeks.
See võib olla ka tööstuse, turismi ja linnade arengu tagajärjeks.
Peaksin täiskogu ees välja tooma, et eeskirjade sätete järgmine teeb võimalikuks degradeerunud maa taasklassifitseerimiseks, vältides niiviisi roheliste põllumaade kasutamist tööstuslikul ja kaubanduslikul eesmärgil.
Eeskiri võimaldab mulda klassifitseerida ka vastavalt selle potentsiaalile taimede ja loomade kasvatamisel, viidates eriti kõrgekvaliteedilise toidu tootmisele.
Sooviksin esile tuua vajaduse välja arendada Euroopa strateegia, mille eesmärgiks oleks kindlaks teha ja lahendada pinnase degradeerumisega seotud küsimusi.
Mullatüüpide suure varieeruvuse tõttu on vaja riiklikust tegevusest sõltumatud Euroopa strateegiat.
Niisugune Euroopa strateegia põhineks ennetustööle ja selle eesmärgiks oleks tõsta avalikku teadlikkust ja veenda avalikkust mullastiku kaitse vajaduses.
Lisaks määrataks strateegia abil kindlaks riskipiirkonnad, seades eesmärgiks selle probleemi lahendamise Euroopa tasandil.
Tuleb märkida, et on vaja tõmmata selge eraldusjoon antud eeskirja ja Euroopa õigusloomealaste mullakaitsega seotud standardite vahele, selleks et vältida õigusaktide dubleerimist.
Tundub, et kõnealuse Euroopa õigusakti eesmärgiks ei ole mulla degradeerumise vältimine.
Samal ajal on mullakaitse tihedalt seotud peamiste rahvusvaheliste väljakutsetega looduskeskkonna kaitsmise valdkonnas.
Seetõttu usun, et kindlasti on vaja välja arendada ühenduse õigusloome, mille eesmärgiks oleks mulla enda kaitse.
<D>
komisjoni liige. - Hr juhataja, ma tõesti soovin teile kinnitada, et naftahinnad langevad.
Kuid ma sooviksin juhtida tähelepanu küsimustele, mida me oleme mingil põhjusel alahinnanud.
Naftaturud on taganud nafta füüsilise tarne, gaasiturud annavad füüsilisi gaasitarneid ja kivisöeturud tarnivad kivisütt.
See tähendab, et finantsturgude ja naftaturgude vastasmõju võib toimida.
Teisisõnu, me ei pea seadma turgu kahtluse alla, kuid me peame muutma viisi, kuidas me toodame ja tarbime energiat Euroopa Liidus.
See on tegelik vastus, sest me ei saa eeldada, et turg muutuks lihtsamaks.
Esineb kasv.
Kui esineb kasv, siis on rohkem nõudlust energiaressursside järele ja mitte ühtki olemasolevatest energiaressurssidest ei ole sellistes kogustes, et me saame öelda, et kerge juurdepääs on tagatud.
Selleks me vajame paradigma muutust, me peame tõepoolest investeerima energiatõhususse, taastuvenergiaallikatesse, uurimis- ja arengutegevusse - uus investeering.
Kuid selleks me vajame raha, nii erainvestoritelt kui ka riiklikelt investoritelt.
Seega me peaksime olema suutelised seda tegema üksnes siis, kui on olemas tegelikult toimiv turg.
Tegelikult toimiv turg tähendab seda, et igaüks maksab tegelikku hinda, et katta mitte ainult kulu, vaid ka intressi investeeringult.
See, millele me peame keskenduma - ja selle kohta on olemas ELi õigusaktid - on avaliku teenindamise kohustused, mis kehtivad majapidamiste või väikese ja keskmise suurusega ettevõtjate suhtes, kes seda tõesti vajavad.
Kuid me ei tohiks sellelt kursilt kõrvale kalduda.
Ma usun - ja ma olen seda korduvalt öelnud -, et teises paketis tehtud ettepanekud on olulised selle muudatuse tegemiseks, ning selle kindlustamiseks lisame paar elementi teise strateegilisse energiaülevaatesse järgmiste pealkirjade all: infrastruktuuri vajadused ja energiaallikate mitmekesistamine; energiaalased välissuhted; nafta- ja gaasivarud ja kriisiohjemehhanismid; energiatõhusus; ELi sisemiste energiaressursside maksimaalne kasutamine.
Me oleme õigel teel.
Meil ei ole vaja kõrvale kalduda ja uskuda, et on olemas võlulahendus, mis viib hinnad otsekohe alla.
Kuid kui me seda teed järgime, saame tõeliselt tagada, et juba käesoleva põlvkonna ajal saab meil olema tõhus, taskukohane, puhas energia.
Kui me oleme aeglased energiasektori muutmisel, siis mitte ainult meie ei kannata, vaid ka järgmised põlvkonnad kannatavad.
Seega me oleme kriitilises etapis ja, nagu minister ütles, energia on selle sajandi põhiküsimus.
See on põhiküsimus, kuid avalik vastuvõtt ei ole alati selline.
Arvatakse, et meil on hõbekuulike, mis muudab kõik.
Me peaksime jätkama teed, mida me alustasime koos parlamendiga ja ma arvan, et järjepidevus on oluline, ning ma väga loodan, et tehtud juriidilised ettepanekud võetakse vastu käesoleva parlamendikoosseisu ajal.
See on väga oluline: see on parim vastus tõusvatele naftahindadele.
<D>
kirjalikult. - (RO) Toetasin Euroopa Parlamendi resolutsiooni Euroopa Liidu ja Ameerika Ühendriikide vaheliste läbirääkimiste kohta seoses viisanõudest vabastamisega.
Toetasin sotsiaaldemokraatide fraktsioonist parlamendiliikme Lambrinidise esitatud suulist muudatusettepanekut, sest ta nõudis selles mis tahes vormis otsese või kaudse diskrimineerimise, sealhulgas rahvuse põhjal, lõpetamist Euroopa kodanike vahel.
Seega juhitakse tähelepanu rahvusvahelistes läbirääkimistes koordineerituse puudumise tagajärgedele ühenduse institutsioonide ja liikmesriikide vahel.
Samuti toetasin muudatusettepanekut 8, mida suuliselt muutis kolleeg Gacek.
Uues tekstis avaldatakse Euroopa Parlamendi rahulolematust praeguse olukorraga, kus üksnes 12 liikmesriigi, sealhulgas Rumeenia kodanikud peavad taotlema viisat, et siseneda Ameerika Ühendriikidesse.
Toetasin muudatusettepanekut 1, mille esitas Euroopa Parlamendi sotsiaaldemokraatide fraktsioon ja millega taotletakse, et komisjon tagaks lojaalse koostöö põhimõtte alusel kõigi liikmesriikide kodanike võrdse kohtlemise seoses viisanõudest vabastamisega.
Toetasin muudatusettepanekut 2, mille esitas samuti sotsiaaldemokraatide fraktsioon, sest selles öeldakse, et 13. märtsil 2008. aastal justiits- ja siseküsimuste ministrite kolmepoolsel kohtumisel tunnustas USA ühenduse pädevust läbirääkimiste pidamisel rahvusvahelise viisapoliitika valdkonda kuuluvate lepingute üle.
<D>
(ES) Härra juhataja, nüüd, mil me Pariisi deklaratsiooni uuesti läbi vaatame, näeme, et sõna "kavatsused” ongi jäänud vaid sõnaks.
Kuigi komisjon näeb vaeva ja võtab meetmeid kindlustamaks seda, et abi sihtkohta jõuab, ei saa me teha edusamme, kui liikmesriigid ei anna oma lubatud panust.
Me teame, et abi suurema tõhususe eest vastutavad nii doonorriigid kui ka partnerriigid, kuid meie suurim ülesanne on kindlustada, et abi tõesti aitab arenguriikidel võidelda oma suurimate probleemidega.
Peame kindlustama, et täidame oma osa kokkuleppest ja et meil ei peaks olema piinlik seetõttu, et me ei tee, mida lubasime.
Ideaalis on abil positiivne mõju arengule ja headele valitsemistavadele, kuid abi võib ka palju kahju tekitada, kui seda ei jagata korralikult.
Seega peavad arengumaad võtma vastutuse omaenda poliitika rakendamise eest ja meie kui annetajad peame seda austama, andma neile oma toetuse ja vajaliku ruumi, selle asemel, et omaenda prioriteete rahastada, nagu seda teevad mõned annetajad.
Lõpetuseks tahaksin ma rõhutada vajadust kindlustada meie endi poliitikate sidusust.
Kõik pingutused arengu vallas on aja raiskamine, kui kaubandus-, rahandus- ja muud poliitikad teineteist õõnestavad või on vastukäivad.
Hetkel me ei vii ellu seda, millest me räägime.
<D>
Usun ikka veel kindlalt, et kuna president Sarkozy ei kavatsenud referendumit korraldada, pidid sotsiaaldemokraadid Prantsusmaa parlamendis võtma seisukoha, et hoiduvad hääletamisest.
Kuid see, et Prantsusmaa president tegi kõnealuse lepingu üle läbi rääkides kehva tööd ja ignoreeris Prantsusmaa inimeste hääletust, ei tähenda siiski, et me ei peaks vastama meile täna esitatud küsimusele.
Leping pole kaugeltki täiuslik, kuid see võimaldab meil lõpetada institutsionaalse arutelu ja anda Euroopale eeskirjad, mis võimaldavad sel toimida.
Sotsiaaldemokraadid peaksid end täna kuuldavaks tegema poliitiliste muutuste osas, mis on finantsperspektiivi läbivaatamise põhiküsimus, Prantsusmaa eesistumise osas ja fraktsiooni PSE pühendumuse osas koostada manifest järgmisteks Euroopa valimisteks.
"Ei" oleks muutnud võimalikuks eemaldada poliitikad kavandatud põhiseaduse lepingu tekstist, kuna sellega sunniti Euroopat keskenduma küsimusele, mida Euroopa projekt endast kujutas.
See on väga tähtis.
Seepärast, et mina soovin selle teksti läbilaskmist, et olla täielikult kaasatud edasistes poliitilistes läbirääkimistes, ning et minu "ei" enam kui kaks aastat tagasi oli Euroopa poolt, võtan enda õlule oma kohustused ja kiidan Lissaboni lepingu heaks.
<D>
Pr juhataja, tänase arutelu teema on inimõiguste rikkumine, mis toimus 1930ndatel Jaapani okupatsiooni ajal, kui keiserlik armee kasutas noori naisi seksuaalselt ära ja sundis neid prostituutideks, hoolimata asjaolust, et Jaapani valitsus on allkirjastanud rahvusvahelisi konventsioone naiste ja lastega kaubitsemise vastu võitlemiseks ja toetanud ÜRO naisi, rahu ja julgeolekut käsitlevat resolutsiooni.
Jaapani peaministri siirast kaastunnet õõnestavad praegu Jaapani ametnikud seoses Aasia naiste fondi programmi sulgemisega ja 2007. aasta märtsi mandaadiga, millest maksti naistele ainult rahalist hüvitist.
Toetades resolutsiooni ja hüvitise nõudmist, sooviksime siiski juhtida tähelepanu sellele, et ka kaasajal rikutakse piiri normaalse ja patoloogilise vahel ja see hakkab vastu moraalsetele normidele, mistõttu on vajalikud radikaalsed sammud prostitutsiooni kui tänapäevase orjuseliigiga võitlemiseks.
Prostituudid ei ole ainult 50 aastat tagasi toimunud sõdade ohvrid, ka tänapäeva naisi võidakse ära kasutada, nt Belgia Kongos, nagu ajakirjanduses on kajastatud, ja tõepoolest paljudes teistes riikides, isegi rikastes.
Austusest inimese suhtes peaksime võtma maski ka hedonistliku ja kommertsliku kultuuri levikult, mis rõhutab ärakasutamist seksi valdkonnas, tõmmates isegi väga noori naisi ja tüdrukuid prostitutsiooni ja teiste demoraliseerivate valdkondade küüsi.
Austus naiste identiteedi ja väärikuse suhtes ei põhine ainult kuritegude ja ärakasutamiste paljastamisel seksuaalse diskrimineerimise või muu ülekohtu valdkonnas, see põhineb peamiselt arenguprogrammide koostamisel ja kõiki naise elu valdkondi hõlmavate põhimõtete praktiseerimisel reaalses elus.
Kõnealused põhimõtted peavad olema juurdunud uues arusaamises naise väärtusest abikaasa, ema, hoolitseja või töötajana, inimesena ja isikuna, kes on hoolimata erinevusest mehega võrdne.
<D>
Austatud juhataja, ma sooviksin tänada kõiki kolleege.
Meil õnnestus saavutada ühine seisukoht nõukogu suhtes.
Kuid ma tahaksin siinkohal südamest tänada ka nõukogu ja eesistujariiki.
Kõik, kes mind tunnevad, teavad, et ma olen tavaliselt kiidu- ja tänusõnadega üsna kitsi.
Sellegipoolest tahaksin väljendada oma siirast tänu eesistujariigile Rootsile ja eriti Hans Lindbladile nõukogu töö ja pideva kohaloleku eest eelarveküsimuste üle peetavates aruteludes.
See käitumine erines meeldivalt eelmiste eesistujariikide käitumisest, kellega ma olen Euroopa Parlamendi liikme pika karjääri jooksul kokku puutunud.
Tänan teid väga.
Täna hommikul osales arutelus palju parlamendiliikmeid; mulle tundub, et seekord osales tavalisest palju rohkem parlamendiliikmeid.
Enamik neist viitas eelarve piirangutele ja struktuurile.
Lugupeetud kolleegid, me võime julgelt eeldada, et 2010. aasta eelarve on viimane sedalaadi eelarve, st viimane sellise struktuuriga eelarve, mis lubab uskuda, et meil õnnestub edaspidi rahastada Euroopa Liidu vajalikke poliitikavaldkondi ning uusi eesmärke ja ülesandeid.
Me loodame, et komisjoni uus koosseis teeb vahekokkuvõtte kiiresti, sest 2006. aastal sõlmitud kokkulepete järgi oleks vahekokkuvõte tulnud esitada hiljemalt 2009. aastal ehk käesoleva aasta lõpuks.
Tegelikult ootame ka ettepanekut praeguse finantsperspektiivi muutmise kohta.
Me ei saa muutmisega oodata 2014. aastani.
Me vajame jätkusuutlikke vahendeid juba praegu, et Euroopa Liit saaks eelseisvaid ülesandeid lahendada demokraatliku legitiimsusega, nagu eelarvekomisjoni esimees Lamassoure äsja meie kõigi nimel nõudis.
<D>
Andsin oma poolthääle hr Casa raportile ühisraha kasutuselevõtu kohta Slovakkias 1. jaanuarist 2009, mis võitis Euroopa Parlamendi toetuse komisjoni, Euroopa Keskpanga ja nõukogu positiivsete soovitustega.
Slovakkia on tegelikult teinud suuri pingutusi Maastrichti ja lähenemiskriteeriumite täitmiseks.
Slovakkia majanduse kasv on kommunistliku režiimi kadumise riigis järel olnud märkimisväärne ja Slovakkia ühinemine ühisrahaga on õiglane tasu riigile, kes on rakendanud ranget reformikava.
Inflatsiooni küsimuses on Euroopa Parlament väljendanud muret inflatsiooni jätkusuutlikkuse üle Slovakkias nii keskmises kui pikemas perspektiivis, nagu see selgus viimasest Euroopa Keskpanga aruandest.
Oleme aga seisukohal, et Slovakkia valitsus saab pärast euroalaga liitumist võtta vajalikke meetmeid inflatsiooni suurenemise takistamiseks.
Pidage meeles, et euroala inflatsiooniprognoosid aastaks 2009 on tunduvalt kõrgemad kui Euroopa Keskpanga 2% sihtmärk.
Seega oleks ebaõige karistada Slovakkiat püüdluste eest vastata kriteeriumitele, mida isegi euroala liikmed 2009. aastal ei täida.
<D>
Hr juhataja, volinik, daamid ja härrad, jah, ettepanek võtta vastu direktiiv ohtlike kaupade siseveo kohta on oluline, sest ELis veetakse ohtlikke kaupu igal aastal umbes 110 miljardit tonni/km: 58% maanteel, 25% raudteel ja nüüdseks 17% siseveekogudel.
Direktiivi eelnõu eesmärgiks on lihtsustada ja kooskõlastada olemasolevad ohtlike kaupade vedu reguleerivad eeskirjad.
See laiendab ka ELi sätete kohaldamisala, mis praegu hõlmab maantee- ja raudteevedusid, siseveeteedel teostatavatele vedudele.
Selline lihtsustamine vähendab bürokraatiat ja parandab transpordiliikide koostalitlust.
Maantee-, raudtee- ja siseveetranspordi ühtlustatud eeskirjad tagavad kogu ühenduses sise- ja piiriüleste vedude korral ohutuse ühesuguse taseme.
Transpordivahendite suhtes kehtivad ühtlustatud eeskirjad lihtsustavad ja edendavad mitmeliigilist transporti.
Reguleerimisala laiendamine siseveetranspordile on tervitatav samm.
See tähendab, et kõikidel ühenduse siseveeteedel kehtivad samad ohutuseeskirjad.
See avaldab positiivset mõju töötamistingimustele veesõidukites, transpordiohutusele ja keskkonnakaitsele.
Ühesugused eeskirjad vähendavad kulusid, sest enam ei ole vaja hankida erinevaid litsentse ja lube.
Veel enam, see tõstab tõenäoliselt siseveetranspordi potentsiaalset kasutamist ja turuväljavaateid; lõppude lõpuks püüame suunata rohkem ohtlike kaupade vedusid siseveeteedele.
Transpordi- ja turismikomisjoni poolt heaks kiidetud muudatusettepanekud peegeldavad suures ulatuses nõukogu seisukohti.
Oleme jõudnud kokkuleppele ja üritame selle võimaluse korral esimesele lugemisele viia.
Lubage mul rõhutada, et ma palun sellel täiskogul vastu võtta üks eriline muudatusettepanek, mida raportöör juba mainis ja mis esindab kompromissi.
On oluline, et see toimik sisaldaks mõistlikke sätteid.
Siin oleme komisjoni ja nõukoguga ühel meelel.
Muudatusettepanek puudutab sätet, mis lubab liikmesriikidel kehtestada konkreetseid ohutusnõudeid ja võib-olla ka ette kirjutada transpordivahendi liiki, kui nad suudavad seda komisjonile põhjendada.
Kokkuvõtteks lubage mul soojalt tänada raportööri, kellega meil oli nii meeldiv koostööd teha, ja paluda parlamenti see raport esimesel lugemisel heaks kiita.
<D>
(FR) Härra juhataja, sooviksin pöörduda voliniku poole, et väljendada oma muret.
Viiruse levik tundub Mehhikos, Euroopas ja mujal stabiliseeruvat ning just täna kuulsin raadiost kommentaare selle kohta, et me oleme võib-olla läinud liiga kaugele, et meie kaaskodanikud on võib-olla asjata muretsema pidanud.
Ent mina ei muretse, lugupeetud volinik, selle üle, mis toimub praegu, vaid mis hakkab juhtuma oktoobris, kui talv läheneb.
On hästi teada, et viirused ei armasta kõrget temperatuuri.
Oht ei esine seega praegu, vaid tekib uuesti talvel - oktoobris või novembris.
Seega tahaksime teada, lugupeetud volinik, seda, mida te täpselt teete, et tagada meie täielik valmisolek võitluseks selle viirusega, mis võib levida ja mis võib aeg-ajalt muteeruda.
Meile öeldakse, et tuleb luua vaktsiinid, aga kas on kindel, et need vaktsiinid, mis välja töötatakse, sobivad kõigil neil juhtudel?
Just nende küsimuste üle arutlen.
Muretsema paneb eesseisev talv.
Seetõttu on vaja teavitada; meie kaaskodanikele tuleb selgitada, et juhtugu mis tahes, nende tähelepanu ei tohi hajuda ja nad peavad olema valvel.
Lugupeetud volinik, kas te saaksite anda väikese juhise, et aidata meie kaaskodanikel võtta kasutusele head kombed?
<D>
(DA) Härra juhataja, Gröönimaa on osa Taani Kuningriigist ja tal on omavalitsuses suur vastutusala.
Arktika ei ole asustamatu.
See ei ole reguleerimata maa-ala nagu Antarktika.
Vastupidi - need maa-alad on Arktika riikide osad ja neis elab juba neli miljonit elanikku, kellest kolmandik on põliselanikud.
Need rahvad ja riigid nõuavad õigustatult piirkonnas leiduvate varude ja võimaluste kasutamist.
Vaid keskele jääval merel on rahvusvaheline staatus ning selle puhul loob Ühinenud Rahvaste Organisatsiooni mereõiguse konventsioon asjakohase õigusliku aluse.
Seda mõtteviisi kinnitasid ka Arktika rannikuriigid 2008. aasta Ilulissati deklaratsioonis.
Lisaks ÜRO mereõiguse konventsioonile on suur hulk muid asjakohaseid rahvusvahelisi ja piirkondlikke õigusakte.
Vaevalt et on vajadust täiendava valitsemise järele.
Heal juhul tuleb kohandada juba kehtivaid õigusakte.
Taani on esitanud Arktika Nõukogule ettepaneku kontrollida ajakohastamise eesmärgil olemasolevaid lepinguid.
See toimub ja peaks toimuma koostöös Arktika riikide ja elanikega.
<D>
raportöör. - (DE) Hr juhataja, daamid ja härrad, ma olen väga tänulik kõigile sõnavõtjatele nende huvitava panuse eest.
Minu eriline tänu kuulub Gabriela Creţule, kes koostas arvamuse naiste õiguste ja soolise võrdõiguslikkuse komisjoni nimel.
Tema selge analüüs ja ettepanekud sidususe suurendamiseks parandasid raportit mitmes olulises punktis.
Ajapuudusel ei saa ma kahjuks kogu tema panust arutada ja ma loodan, et ta ei võta seda lugupidamatuse avaldusena.
Suur tänu Anne Van Lanckerile, Thijs Bermanile, Alexander Lambsdorffile, Alain Hutchinsonile, Karin Scheelele, Avril Doyle'ile, Renate Weberile, Ioannis Varvitsiotisele, Satu Hassile ja Ana Maria Gomesile.
Neil on täiesti õigus, öeldes, et reproduktiivtervishoid on arengumaades absoluutne prioriteet ja selle nimel tuleb võidelda julgelt ja järjekindlalt.
Ma absoluutselt ei nõustu Urszula Krupa arvamusega, et naiste seksuaalne vabadus provotseerib vägivalda.
See on õõvastav ja diskrimineeriv loogika!
(Aplaus)
Nirj Devale ütlen, et ega ma temalt midagi muud ei oodanudki.
Palun andke mulle selline ütlus andeks.
Minu kallid Luisa Morgantini ja Raül Romeva i Rueda on, nagu alati, leidnud tugevad sõnad, et väljendada selgelt, et naised ei taha almuseid, vaid üksnes seda, mis kuulub neile kui poolele inimkonnast.
Palju tänu kõigile, kes mu raportit toetavad.
Mul on hea meel ka selle üle, et arengu valdkonnas tegutsevad valitsusvälised organisatsioonid on andnud raportile väga positiivse hinnangu.
Ma olen väga tänulik kogu koostöö ja toetuse eest, mida olen saanud.
(Aplaus)
<D>
(LT) Kui Aleksandr Lukašenka hakkas tundma Vladimir Putini survet gaasi tõttu, teatas ta soovist sõlmida tihedamad sidemed Euroopa Liiduga.
Praegu aga näeme, et see oli tühi retoorika, millele ei järgnenud inimõiguste austamine, ajakirjandusvabaduse ja teiste Euroopa väärtuste kehtestamine.
Mingisugust reaktsiooni ei järgnenud mitteametlikule dokumendile "Kuidas võiks EL Valgevenele kasulik olla".
Poliitilised vahistamised ja repressioonid jätkuvad.
EL peaks viivitamata saatma riiki eksperdid vaatlema ettevalmistusi sügisel toimuvateks parlamendivalimisteks, et näha, kuidas muudetakse valimisseadust ja kas opositsioonile antakse võimalus tegutseda.
Me ei saa piirduda üksnes valimiste vaatlemisega.
See oleks suur viga.
Kõigepealt tuleb mõistagi kindlaks teha, et ELi diplomaatidel ja parlamendiliikmetel lubatakse vabalt Valgevenesse siseneda.
Euroopa Komisjon ja liikmesriigid peaksid tegema kõik võimaliku, et see saavutada.
<D>
(ES) Proua juhataja, kui Atlandi ookeani ja Vahemere rannikule saabub ilus ilm, näeme me ebaseadusliku sisserände karmi ja väga dramaatilist nägu.
Kuritegelikud organisatsioonid tegutsevad nüüd märkimisväärselt sagedamini, kuna risk on ilmselgelt vähenenud.
Seetõttu on kõnealune arutelu väga vajalik, et toetada, edendada ja julgustada mis tahes algatusi, ennetamaks ja neutraliseerimaks kuritegevust, mille raames seatakse ohtu väga palju inimelusid ning rikutakse karistamatult meie piirieeskirju.
Euroopa Liidu välispiir muutub kõnealusel taustal äärmiselt oluliseks teguriks.
Seda näitasid Montavia ja Roheneemesaarte katseprojektid.
Parlament võimaldas hiljuti kodanikuvabaduste, justiits- ja siseasjade komisjonil osaleda nimetatud ülesandes, andes loa külastada Senegali ja Mauritaaniat, mis on ebaseaduslike sisserändajate kaks peamist päritolu- ja transiidiriiki.
ELi sisserännet käsitlev välistegevus peab seega olema aktiivsem ja nähtavam ning keskenduma olulisematele riikidele, peamiselt Guinea Conakryle.
Frontex on saavutanud lühikese ajaga märkimisväärset edu.
Tal on olemas rahalised vahendid, täpsemalt öeldes 70 miljonit eurot, ning head võimalused koordineerimiseks, kuid me vajame selget toetust nõukogult, et muuta näiteks CRATE andmebaas enamaks kui vahendite ja pakkumiste nimekiri.
Probleem on püsiv ja dramaatiline, nõuab meilt jõupingutusi ja seda, et me säilitaksime ennetuse, toetuse ja juhendamise süsteemi, millel on alati ja õigel ajal olemas piisavad vahendid ja töötajad Kanaari saartel ja Vahemerel.
Aasta esimese kvartali jooksul jõudis Kanaari saartele 1 702 sisserändajat, võrreldes 1 425 sisserändajaga eelmise aasta sama aja jooksul.
Praegu saabub rohkem sisserändajaid, kuid kasutatakse vähem paate.
Kolme aasta jooksul jõudis Kanaari saartele 48 305 sisserändajat.
Tõsi on, et nende arv vähenes 2006. ja 2007. aasta jooksul 31 000 sisserändajalt 11 000-le, kuid kibe tõde on, et järjest enam sisserändajaid tuleb Kanaari saarte sadamatesse ning iga päev leiame Vahemerest nii Orani kui ka Kanaari saarte rannikult surnukehasid.
Lisaks sellel, proua juhataja - ma lõpetan kohe - umbes 15-20% väljasaadetud sisserändajatest üritavad uuesti ELi siseneda.
Probleem on seega püsiv.
Seetõttu vajame rohkem ühist tahet ja vähem ühist retoorikat.
<D>
komisjoni asepresident. - See küsimus on mulle väga hästi teada ja seda on käsitletud juba mitu korda.
Kõigepealt pean ma ütlema, et Richard Boomer ei ole kinnisvaraarendaja, nagu on märgitud selles küsimuses.
Kogu teave tema kohta on saadaval veebisaidil.
Ta on olnud minu erinõustaja 1. aprillist 2006 ja tema mandaati pikendati 2008. aastal 1. aprillist 2008 kuni 31. märtsini 2009.
Tema mandaat erinõunikuna on järgmine: nõustada kinnisvarapoliitika osas haldusküsimuste, auditi ja pettuse vältimise eest vastutavat asepresidenti; parandada suhteid pädevate ametiasutustega Brüsselis ja Luxembourgis; optimeerida komisjoni tehtavate investeeringute tõhusust.
Ma pean ütlema, et ta on varustanud meid tõepoolest väärtuslike teadmistega, olles kursis, mis toimub kinnisvara valdkonnas enamasti Brüsselis või Belgias, mitte niivõrd Luxembourgis.
Tema nõuanded on olnud väärtuslikud ja pean ütlema, et ka käsuliinid komisjonis kinnisvarapoliitika vallas on väga selged.
Kinnisvarapoliitika kuulub personali ja halduse peadirektoraadi pädevusse, mis allub haldusküsimuste eest vastutavale asepresidendile.
Seda poliitikat rakendavad Brüsseli infrastruktuuri- ja logistikatalitus (Brüsseli puhul) ja Luxembourgi infrastruktuuri- ja logistikatalitus (Luxembourgi puhul).
Erinõunikuna nõustab Boomer, nagu kõik komisjoni erinõunikud, pikaajalises perspektiivis poliitika ja perspektiivide osas tema mandaadis sätestatud küsimustes.
Tal ei ole mitte mingit rolli otsuste tegemise protsessis või selle aluseks olevas menetluskorras, nagu ehitiste omandamine või pikaajalise rendi peatamine.
Kolmanda küsimusega seoses, mis puudutab nimetamata Belgia kinnisvaraettevõtjat, ei ole komisjonile teada surve, millele lugupeetud parlamendiliige viitab.
Viimase küsimusega seoses, mis on oluline, on mul väga hea meel teavitada lugupeetud parlamendiliiget, et Euroopa Komisjon andis 5. septembril teatises kinnisvarapoliitika kohta ametlikult teada oma soovist säilitada tugev sümboolne kohalolek Euroopa ala keskuses, samal ajal arendades paralleelselt välja kuni kolm täiendavat krunti väljaspool seda piirkonda.
See poliitika võimaldab tagada parima lisandväärtuse avaliku sektori raha kasutamisele ning vähendab survet kõrgele hinnatasemele Euroopa alal.
Kooskõlas selle poliitikaga avaldas komisjon 2008. aasta juunis turule adresseeritud teabekutsungi, et saada parem ülevaade olemasolevatest võimalustest väljaspool Euroopa ala oleva krundi väljaarendamiseks 2014. aastast.
See kutsung tehti täielikult läbipaistvalt, avaldades selle Euroopa Liidu Teatajas.
Komisjon sai üheksa pakkumist ja tegeleb praegu nende tehnilise uurimisega.
Komisjon kinnitab lugupeetud parlamendiliikmetele, et 2009. aastal tehtav krundi valik põhineb iga pakkumise heade külgede hoolikal läbivaatamisel, kooskõlas selge menetluskorraga ning Euroopa Komisjoni ja maksumaksjate raha parimates huvides.
Enne selle otsuse langetamist ei avalda komisjon seisukohta ühegi läbivaadatud pakkumise kohta.
Seoses küsimusega, millal tehakse teatavaks arhitektide konkursi tulemused Rue de la Loi' kohta, võib komisjon ainult märkida, et see küsimus ei kuulu Euroopa Komisjoni pädevusse, vaid tuleb esitada Brüsseli, pealinna piirkonnale, kes korraldas selle linna planeerimiskonkursi.
Vastavalt Euroopa Komisjoni andmetele loodetakse lõpptulemust 2009. aasta kevadel.
Ma vabandan pika vastuse pärast, kuid üksikasjad olid samuti olulised.
<D>
(CS) Härra juhataja, kuigi EÜ asutamisleping garanteerib oma kodanikele vaba juurdepääsu teenustele väljaspool nende riigipiiri, kasutab seda ühisturu eelist ainult käputäis teenusepakkujaid ja tarbijaid.
Vähene konkurents muudab piirialadel pakutavad teenused selle tõttu riigis sees pakutavate teenustega võrreldes kallimaks ning mõnikord ka raskemini kättesaadavaks.
Küsitlused näitavad, et probleem ei ole keelebarjääris, vaid seadusandluses.
Alati pole selge, millal tuleks kohaldada päritoluriigi ja millal kohalikku seadusandlust.
Tänu päritoluriigi põhimõtte vastastele oleme kahjuks käest lasknud võimaluse esitada teenuste direktiivis parem määratlus.
Ka siin Strasbourgis kaasneb selle raportiga arusaamatu hirm mainida päritoluriigi põhimõtet, kuigi paljudel elualadel ei pea teenusepakkujad piiriüleste teenuste osutamiseks tundma naaberriigi seadusi.
Varsti näeme pretsedente, mis lõpetavad vaidlused selle üle, kas tarbijakaitse küsimust reguleerib siseriiklik õigus või vastuvõtva riigi õigus.
Ma pean Lasse Lehtineni raportit suurepäraseks täienduseks sellesse arutellu, sest minu arvates peab teenusepakkujate üldiste kohustuste määratlus põhinema kokkulepitud Euroopa standarditel.
Ma olen nõus, et tarbijakaitse osas peavad erasektori ja avaliku sektori teenusepakkujatele kehtima samad kohustused.
Samuti toetan ma liikmesriikide vaheliste sidevõrkude rahastamist.
See toob kaasa tõhusa kontrolli ning edasimineku vaidluste kohtuvälisel lahendamisel.
Volinik, me võlgneme Euroopa kodanikele palju, kui me räägime piiriüleste teenuste vaba liikumist reguleerivatest tingimustest.
See aruanne lunastab ühe osa sellest võlast.
Euroopa Parlament annab komisjonile poliitilise toetuse, et määratleda selgelt teenusepakkujate kohustused, olenemata nende päritoluriigist.
Lasse Lehtineni raport annab tunnistust siseturu- ja tarbijakaitsekomisjoni suurepärasest tööst.
<D>
(DE) Austatud juhataja, proua Malmström, volinik Samecki, Mecklenburg-Vorpommernist valitud uue parlamendiliikmena toetan ma tugevalt Läänemere strateegia ja sellega seotud tegevuskava väljatöötamist.
Volinik viitas enne eesrindlikele projektidele, mida on kokku 80.
Meie ühine eesmärk on muidugi parandada majanduse konkurentsivõimet Läänemere piirkonnas, võttes eriti arvesse väikeste ja keskmise suurusega ettevõtete ning ühise energiapoliitika edendamist, mis omakorda võtab arvesse taastuvenergiaid.
See tõstatab küsimuse, kuidas me saame hakkama avamererajatistega Läänemeres.
Seejuures on eriti oluline vee puhtana hoidmine, mis on kõige alus ja meie ressurss, kui mõtleme kalandusest ja kui mõtleme turismist.
Sellepärast tuleb soodustada investeerimist veepuhastusjaamadesse.
Arvan, et tuleb heaks kiita kõigi Läänemere piirkonna liikmesriikide ühine planeerimiskava, sest meil on tarvis vastata järgmistele küsimustele: kus hakkavad tulevikus asuma liikumisteed?
Kuhu ehitatakse avamererajatised?
Kuidas käsitletakse mereohutust?
Sellepärast peame ka selgust saama selles, kus hakkavad asuma energialiinid Nord Streami jaoks, elektrivarustuse jaoks ja paljudeks muudeks asjadeks.
(Juhataja katkestab sõnavõtja)
<D>
fraktsiooni UEN nimel. - (EN) Proua juhataja, ma tahaksin tänada nõukogu eesistujat ja volinikku, aga ka kolleege seni esitatud tähelepanekute eest.
Birma rahvuslik liikumine demokraatia eest ütles 18 aastat tagasi: "Milleni peab asi jõudma, et rahvusvaheline kogukond veenaks Birma ametivõime demokraatlikult käituma?
Kas meid peab tänavatel surnuks tulistama ja seda televisioonis näitama, enne kui rahvusvaheline kogukond reageerib?"
Kahjuks on see ennustus nüüd tõeks osutunud.
Me näeme, et sõjaväeline režiim tapab tänavatel ja hirmutab üht osa Birma ühiskonnast - budistlikke munki ja nunnasid, kes elavad oma elu vägivallatu filosoofia ja patsifismi järgi ning loovutavad teistele omaenda aega.
Ei tasu arvata, et siinsed sõnavõtud aitavad meil oma eesmärki saavutada.
Kuid õige ei ole ka see, et maailm on nii kaua vaikinud, enam me ei suuda vaikida.
Ja nagu kolleegid on ütelnud, me saame kasutada oma mõjuvõimu, mitte üksnes Birma režiimi vastu, vaid ka Hiina, India ja Bangladeshi vastu, et oleks tagatud sidusus, sanktsioonidest kinnipidamine ja demokraatia nõudmine.
Mõistkem hukka vägivald rahumeelse protesti vastu, kuid tagagem ka see, et me saaksime neid protesteerijaid toetada.
<D>
fraktsiooni IND/DEM nimel. - (FR) Härra juhataja, härra minister, on aeg kahetseda pattu - selline tundub olevat tänane üldine meeleolu - või vähemalt loobuda senistest dogmadest ja loomusunnilisest reaktsioonist; olen tänulik Prantsusmaa presidendile, kes näitas meile täna hommikul selles eeskuju, mis näis siiras.
Seetõttu loobugem oma vanast, väga vanast umbusust Venemaa suhtes või pigem umbusust riiki, kes on üks meie partneritest, meeldib see meile või mitte.
Sellest vaatenurgast soovitan samuti - nagu ka proua Neyts-Uyttebroeck - lugeda Séguri krahvinna elulugu, eriti Strichi kirjutatud ja suurepärase kirjastuse Bartillat' välja antud versiooni - ning te näete täna kaks korda kõlanud väljendi (kui ma kuulsin õigesti) "vastastikune sõltuvus” tõelist tähendust.
Jah, on selge, et me oleme vastastikku sõltuvad, kuid mitte üksnes terrorismi- või massihävitusrelvade vastases võitluses.
Me sõltume vastastikku igas asjas - iseenesestmõistetavalt energeetikavaldkonnas, aga väga mitmel moel loomulikult ka teadusuuringute, tööstuse ja poliitika vallas.
Mõelgem, et 21. sajandi Euroopa pale sõltub sellest, kas meie riigid on seotud Siberi mõõtmatute rikkuste väärtustamisega või mitte.
Seega ärgem laskem end tõmmata vaidlusesse, mis ei ole mitte meie endi omad, vaid mille on algatanud kolmas osapool, kelle huvides on Euroopa lõhestamine ja Euroopa üle valitsemine.
Uskuge mind, ma lähtun siin Euroopa huvidest, kui te üldse peate tõenäoliseks, et Prantsuse iseseisvuslased võiksid samuti sellepärast muretseda.
<D>
kirjalikult. - (PL) Härra juhataja, paljud majandusspetsialistid on toonitanud, et Lõuna-Aasia piirkonnal on potentsiaali kujuneda tulevikus maailma majanduskeskuseks.
See on ohtlik suundumus, eriti Euroopa jaoks, mis kaotaks märkimisväärse osa maailma kaubandusest.
Euroopas me jätkame tingimuste karmimaks muutmist ettevõtjatele ja põllumajandusele, kaubeldes samal ajal riikidega, kes ei austa isegi autoriõigust.
Kas me saame selle valgusel rääkida vabast ja ausast konkurentsist?
Loomulikult me peame püüdma toetada austust inimõiguste vastu Aasia riikides, kuid me ei pea tegema seda Euroopa turgude üleandmisega kaupadele, mis on toodetud tingimustel, mis ei vasta Euroopa konkurentsistandarditele.
Käesoleval hetkel me keskendume kindlalt majanduslikule konkurentsile ELi piires.
Siin me teeme samuti vigu ja käitume rumalalt.
Samal ajal surub Aasia meid majanduslikult alla, just nagu Euroopa surus Aasia minevikus alla sõjaliselt ja poliitiliselt.
<D>
kirjalikult. - (GA)
See direktiiv toob esile väga olulise tõdemuse, et diskrimineerimine ei toimu vaid tööturul.
Alalise komisjoni soovituse põhieesmärk on tegeleda diskrimineerimisega, mis tuleneb usutunnistusest või veendumustest, puudest, vanusest või seksuaalsest sättumusest, ning rakendada põhimõtet, et inimesi tuleb väljaspool töökeskkonda võrdselt kohelda.
Et olen Iirimaal tegelenud puudega inimeste õiguste eest seisvate rühmadega ja puudega inimestega, siis tean, et see õigusakt võetakse soojalt vastu.
Proua Buitenwegil on täiesti õigus, kui ta ütleb oma raportis: "Puuetega inimeste võrdse kohtlemise tagamiseks ei piisa diskrimineerimise keelamisest.
On vajalik ka positiivne tegevus meetmete vormis, mida võetakse ennetavalt, pakkudes asjakohaseid muudatusi.”
Samuti avaldan heameelt kindla seisukoha üle, millele raportöör ja komisjon on asunud, et hoida ära diskrimineerimine seksuaalse sättumuse alusel.
Sellisel diskrimineerimisel ei ole kohta tänapäevases ühiskonnas ja ma lükkan tagasi mõnede fraktsioonide katsed sellega seotud õigusnorme nõrgestada.
<D>
Härra juhataja, toetasin seda raportit, sest nagu juba kuulsime, väikeettevõtted on meie majanduse selgroog.
Mitmete liikmesriikide majanduse taastamise plaanid on tõstnud esile väikeettevõtete olulist võimalikku rolli meie majanduse taastumisel praegusest kriisist.
99,2% minu piirkonna ettevõtetest annab tööd vähem kui 49 inimesele.
West Midlandsis on Ühendkuningriigi piirkondade arvestuses suurim proportsioon väikeettevõtteid.
Eeldusel, et liikmesriikide pädevust võetakse korralikult arvesse näiteks sellistes valdkondades nagu kollektiivläbirääkimiste õigused, läheb see raport üpris kaugele, kindlustades, et me kõik mõtleksime kõigepealt väikeettevõtete peale.
Eriti tervitan antud raporti rõhuasetust probleemidele, millega väikeettevõtted peavad silmitsi seisma seoses krediidile juurdepääsu, aja ja allikatega, koolituseks ja väljaõppeks ning - mis kõige olulisem - arendustööks.
Üha tähtsusetumaks muutuvad riigipiirid väikeettevõtetele, kes ajavad äri partneritega üle Euroopa.
Samas peame neid meetmetega piiriülesel kauplemisel kaitsma ja ühena sellistest meetmetest on näiteks minu päevakorda tagasi toodud võlgniku varade raport.
EL mängib olulist rolli ka väikese ja keskmise suurusega ettevõtete finantseerimise kindlustamisel, mis tähendab, et me peaks tagama pangavälise mikrokrediidi kättesaadavuse.
Saame seda täide viia struktuurifondide kasutamise ja mikrokrediidiinstitutsioonide rajamisega, ilma et peaks maksumaksjalt raha võtma.
See algatus piirab töötust ja taaskäivitab meie majanduse.
<D>
komisjoni liige. - Mul on kavas nendesse kohtadesse Ateena lähedal minna.
Esimesel päeval on kavas arutelu kolme Kreeka parlamendi komisjoniga ja me võtame arutluse alla kindlasti ka selle teema.
Olen sellest ja olukorra keerulisusest teadlik.
Peaksin vist selgitama, miks me pooldame ja isegi kaasrahastame mõnd prügilat, kuigi peame seda jäätmekäitlusviisi jäätmehierarhias vähim eelistatud võimaluseks.
Esimene ja kõige tähtsam asi, mida tuleb arvesse võtta, on inimeste tervis, nii et peame olema veendunud, et seda kaitstakse igal võimalikul viisil.
Pean tähtsaks seda, et me kindlasti otsiksime ja püüaksime leida parimaid võimalusi, kuid vahel on lihtsalt vaja läheneda eesmärgile samm-sammult.
Üle Euroopa kogutud andmetest on näha, et kui riigis hakatakse jäätmete eraldi kogumisega korralikult tegelema, on sealt lühike maa väga kõrge ringlussevõtu ja väga madala olmejäätmete prügilasse ladustamise tasemeni.
Seega on eraldi kogumine fundamentaalse tähtsusega ning kui seda tehakse hästi, edeneb ka ülejäänu kiiresti.
Kahjuks on aga prügila vahel jätkuvalt ainus võimalik lahendus ning kui tahame selles kontekstis hoolitseda inimeste tervise eest, peame jätma selle võimaluse.
<D>
Tänan teid, härra juhataja, daamid ja härrad, meie arutelu sõnum saab olla vaid üks: vägivald ei anna Lähis-Idas lahendust.
Sõjaline tegevus ei anna lahendust.
Terrorism ei anna lahendust.
Võimalik on, et üks osapool saavutab lühiajalise sõjalise ülekaalu.
Võimalik on, et terroriakt põhjustab suure kaose.
Kogemused aga näitavad, et iga vägivallaakt tekitab uut vägivalda ning pikendab vägivallatsüklit veelgi.
Seega on ülimalt oluline pidada dialoogi, mis on aga Lähis-Idas äärmiselt keeruline, seda eriti ebakindluse ja teatud määral ka asünkroonsuse ajal.
Lootust tuleb aga ka Ameerika Ühendriikidest.
President Obama, Hillary Clinton ning nende meeskond pakuvad üksmeelele ja dialoogile orienteeritud mudelit, mis erineb täielikult eelmise, praeguseks õnneks ametist lahkunud administratsiooni pakutust.
Seega on Washingtonis lootust.
Kuidas on aga Jeruusalemmaga?
Benjamin Netanyahu sõnad valimiskampaania ajal kahtlemata kõlasid rahuprotsessi ohustavana ning ka Avigor Liebermann kujutab endast kindlasti ohtu Lähis-Ida rahuprotsessile.
Selline asünkroonsus on ohtlik.
Mis toimub Liibanonis?
Milline on Hezbollah' mõju tulevikus?
Mil määral on nad valmis konstruktiivsesse dialoogi asuma enne ja pärast valimisi Liibanonis?
Kuidas on lood Läänele orienteeritud enamusega?
Kas enamus suudab valimisvõidu järel Hezbollah' integreerida?
Kas Hezbollah on valmis laskma end integreerida?
See sõltub olulisel määral sellest, kes valitseb Teheranis.
Iraani valimiste tulemused on keskse tähtsusega.
Sama kehtib ka Ḩamāsi hoiaku kohta.
Küsimus, kas valitseb radikaalne president, kes eitab Iisraeli õigust eksisteerida - nagu praegu ametis olev -, või on tegemist valitsusega, kes on valmis kõnelema ning see valmidus kõnelda ulatub Teheranist Beirutini ja sealt edasi Rafaḩ'sse, on otsustava tähtsusega kogu piirkonna stabiliseerumiseks.
Meie pooldame ühtset valitsust Palestiinas.
Ilma Palestiina ühtse valitsuseta ei saa rahuprotsess toimuda.
Seega peab Ḩamās näitama, et soovib ja saab niisuguse valitsusega ühineda.
Põhieelduseks siin on aga kõnelda Ḩamāsiga, toetada palestiinlasi, kes tahavad Ḩamāsiga rääkida, ja see, et Jeruusalemmas asuv valitsus, kes tunneb vaid asundustepoliitika jätkamist, ei sunniks neid kaitseseisundisse.
Kõrvalmärkusena, kui on tõsi, et 163 hektarit on nüüd asundusteks vabastatud, siis see muudab olukorda ebastabiilsemaks, mille me peame oma Iisraeli sõpradele täiesti otsesõnu selgeks tegema.
Lähis-Idas on kõik omavahel seotud.
Ei saa lihtsalt üksikuid osiseid eraldada ning uskuda, et mingit üksikut probleemi saab lahendada sõjalisel teel.
Seega on kõige aluseks valmidus läbi rääkida.
Araabia Liiga kava, Saudi Araabia rahukava näeb ette vägivalla lõpetamise, tunnustades samal ajal ka Iisraeli õigust eksisteerida.
See on julge ja ambitsioonikas kava, mille üle tuleb arutleda.
Juba ainuüksi see tähendab edusamme, et Araabia Liigas ehk siis araabia leeris on inimesi, kes on valmis aruteluks.
Seda tuleb toetada.
Seda ei saa toetada pommitajate abil ning võiksin lisada, et Euroopa Liidu tööd ei saa toetada, hävitades mis tahes sõjalistel põhjustel seda, mida meie üles ehitame.
Seetõttu saab meie sõnum olla vaid see, et eeltingimuseks on dialoog.
Kõrge esindaja Solana, ütlesite, et kõnelesite sel aastal esimest korda meie ees.
See võib olla ka teie viimane visiit enne juunis toimuvaid valimisi.
Kuna dialoog on suuresti edu vältimatu eeldus, tahaksin teile oma fraktsiooni nimel öelda, et teie olete dialoogi kehastus.
Teie töö väärib enam kui austust.
See väärib suurt imetlust eelkõige teie järjepideva dialoogi toetamise eest.
Selle eest tunnustame teid siiralt.
(Aplaus)
<D>
(SV) Tänan, proua juhataja.
Lubage mul alustada Bernard Lehideux' tänamisega suurepärase töö eest, suurepäraste kontaktide eest presidendi ja koordinaatoritega protsessi käigus ja võimaluse eest esimesel lugemisel kokkuleppele jõuda.
Tahaksin samuti tänada Euroopa Koolitusfondi esindajaid nende panuse eest, mis on olnud edasimineku jaoks oluliseks panuseks.
Haridus, kutsekoolitus ja elukestev õpe on üha olulisemad.
Need on olulised ELis ja ka partnerriikides.
Cedefopi ja Euroopa Koolitusfondi vahel on koostöövajadus.
Ettepanek võtta vastu uus määrus sisaldab mõningaid täiustavaid elemente.
Alustuseks on laiendatud fondi volitusi, kaasamaks lisaks kutsekoolitusele ka elukestvat õpet.
See on põhimõte, mida me üha enam kasutame ja mis on meie poliitikas oluline.
Teiseks, nagu hr Lehideux ütles, on riikide arv suurenemas.
See hõlmab kõiki partnerriike, mitte vaid neid, mis on hõlmatud naabrus- ja ühinemiseelsete programmidega, vaid kõiki partnerriike.
Kolmandaks on sidemed parlamendiga tugevnenud.
Meil on olnud hea koostöö, mida võib nüüd uue määruse kaudu edasi arendada.
Arvan, et oleme jõudnud hea lahenduseni nii fondi direktori ametisse määramise kui ka kolme hääleõiguseta eksperdi juhatusse määramise küsimuses.
Me ei saavutanud kõike, mida soovisime, kuid see on siiski hea kompromiss, mis tõotab head tulevikku.
See on hea lähtepositsioon.
Me võime arendada elukestvat õpet kui koostööprotsessi parlamendi ja nende küsimuste kallal töötavate fondide vahel.
See on oluline.
<D>
komisjoni liige. - (EL) Pr president, ma tahaksin tänada kõiki sõnavõtjaid nende positiivsete märkuste eest.
Ma tunnustan ja jagan täielikult Euroopa Parlamendi soovi saavutada inimeste tervise ja keskkonna kaitstuse kõrge tase, seda eriti nendes riikides, kus puudub vajalik infrastruktuur või võimalused ohtlike kemikaalide nõuetekohaseks käitlemiseks.
Samuti nõustun ma täielikult seisukohaga, et Euroopa Ühendus peaks täitma juhtivat rolli ühenduse õigusliku raamistiku kehtestamisel, tagamaks kõrget kaitstuse taset.
Määrus ei piirdu paljudes punktides Rotterdami konventsiooni sätetega, vaid kehtestab rakendamistingimused, mis pakuvad kaitstuse kõrget taset kõigile maailma riikidele, mitte ainult konventsiooniga ühinenud riikidele.
Ma olen veendunud, et see näide julgustab teisi riike sama eeskuju järgima ning konventsiooniga liituma.
Komisjon teeb kõik endast oleneva Rotterdami konventsiooni toetamiseks, et võimaldada nimetatud eesmärkide saavutamist.
Vastuseks murelikele küsimustele arseeni ja elavhõbeda kohta, tahaks komisjon rõhutada, et vastavalt määruse 304/2003 artikli 22 lõikele 3 esitatakse metallilise arseeni ühendusesisese keelustamise või rangete piirangute korral ettepanek vastava lisa kohaldamiseks.
Peale selle rõhutab komisjon, et nõukogus ja parlamendis jätkub töö ettepanekuga keelustada elavhõbeda eksportimine ühendusest väljaspool olevatesse riikidesse; jõusoleku ajal ületab see keeld Rotterdami konventsiooniga kehtestatud ja ühenduse määrusega rakendatavat nõusoleku andmise nõuet.
Ma tahaksin taas kord tänada raportööri ja variraportööre nende jõupingutuste ja suurepärase töö eest, eriti hr Bloklandi.
Komisjon on läbirääkimiste tulemusega väga rahul ja leiab, et kõik väljapakutud kompromissmuudatusettepanekud on vastuvõetavad.
Seoses kahe õigusliku alusega oleks tegelikult olnud palju lihtsam ja kergem, kui meil oleks olnud üks õiguslik alus, kuid me teame hästi sageli esile kerkivat probleemi: antud juhul on meil, kui ma õigesti mäletan, nimetatud artiklit 133 koos artikliga 175, samas kui enamikul juhtudel on kasutatud artiklit 95 koos artikliga 175.
Muidugi tugineme me õiguslikku alust esitades alati meie õigustalituse arvamusele.
Siinkohal, nagu ma juba ütlesin, käsitlesime kaubandust ja keskkonda ning see oli aluseks Euroopa Kohtu otsusele kahe õigusliku aluse kohta.
<D>
Proua juhataja, ma kutsun oma kolleegi härra van Ordenit üles mõtlema sellele, et ainuke isik, kes teda siin toetab, on Saksa vasakäärmuslane.
Härra Pflügerile vasakult tiivalt ütleksin ma, et üks pilk sellele õigusaktile hõlbustaks selle mõistmist.
Küsimus ei ole üldse ekspordis, vaid Euroopa siseturus.
Ent see, mida ütles proua Weiler, on õige.
Ta märkis, et kõnealused tooted on kallid, sest puudub konkurents.
Nii see on - konkurentsi puudumisel on need tooted kallid.
Loodetavasti toome Euroopa siseturule suurema konkurentsi.
See ei muuda neid tooteid muidugi odavateks, ent vähemalt võime eeldada mõistlikku hinda.
See on nimetatud tööstuse jaoks hea võimalus leida uusi turge ja annab ka keskmise suurusega ettevõtetele väljavaate neile turgudele siseneda.
Lisaks on väga oluline, et see õigusakt võimaldab tagada läbipaistvuse ning annab võimaluse kodanikuühiskonnale, kes saab paremini jälgida, kuidas see turg on üles ehitatud ja mis seal toimub, samuti paljudele vabaühendustele.
Ma tahaksin härra Mladenovile ja härra Toubonile avaldada tänu selle eest, et nad osutasid, kui ebatavaline oli selle projektiga kaasnenud töö.
Sisuliselt kuulub see projekt teise samba alla, mis puudutab Euroopa julgeoleku- ja kaitsepoliitikat, ent see viiakse ellu esimese samba vahendi, s.t siseturgu käsitleva direktiivi abil.
Liikmesriike vahendanud eesistujariigi Prantsusmaa suurepärase tööta - ja see oli äärmiselt keeruline ülesanne - poleks see kunagi õnnestunud.
Me peame neid võimalusi laiendama.
See on võimalus poliitilise Euroopa jaoks.
See on võimalus ühise välis- ja julgeolekupoliitika jaoks ning Euroopa jaoks, mis hindab väärtusi ja rahu.
See on võimalus, mille me peame ära kasutama.
<D>
(FR) Härra juhataja, tahaksin kõigepealt avaldada oma siirast tänu proua Hieronymile ning kultuuri- ja hariduskomisjonile!
Euroopa filmitööstuse ülemaailmne areng on saanud võimalikuks tänu uuele programmile MEDIA Mundus.
Tegelikult on programmi juured poliitikas.
See loodi MEDIA Internationali meetme ajal, mis alates 2007. aastast oli keskendunud Euroopa Liidu suhete arendamisele kolmandate riikide audiovisuaalsete turgudega.
Selle meetme eesmärk oli rahuldada kolmandate riikide pakilised vajadused ning parandada MEDIA 2007 üldist tõhusust.
Oli tähtis tegeleda uute probleemide ja väljakutsetega, mis tekkisid Euroopa audiovisuaalset sektorit kahjustavast turgude globaliseerumisest.
See ettevalmistav meede sillutas seega teed Euroopa Liidu laiendatud abiprogrammile ülemaailmse koostöö soodustamiseks audiovisuaalses tööstuses.
Siis, väga kiiresti, võttis Euroopa Komisjon - keda ma õnnitlen - vastu ettepaneku programmi MEDIA Mundus loomiseks.
Programm, mille eelarve on aastateks 2011-2013 15 miljonit eurot, pakub uusi võimalusi, et teha rahvusvahelist koostööd ja luua võrk - ja see võrgu loomise kontseptsioon on äärmiselt oluline - Euroopa Liidu ja kolmandate riikide audiovisuaalvaldkonna asjatundjate vahel.
Audiovisuaalne meedia on noorte seas väga populaarne.
Nad annavad kultuuridialoogi arendamisse tohutu panuse ning ka siinkohal on ülesandeks kehtestada selles valdkonnas uus ülemaailmne tasakaal Ühendriikide ja muude lõviosa toodangust andvate kontinentide ning Euroopa vahel, kellel on oma õiguspärane koht.
Programm on avatud partnerlusel põhinevatele projektidele, mis kaasavad vähemalt kolm partnerit, kellest igaühe osalust koordineerib Euroopa Liidust pärit asjatundja.
Selle programmiga on hõlmatud kõik: teabe väljatöötamine turgude jagamise, koolituse ja teadmiste kohta, mis parandab konkurentsivõimet; ning audiovisuaalsete tööde rahvusteülene levitamine kogu maailmas, mis parandab audiovisuaalsete tööde ringlust ja esitamist kogu maailmas ja suurendab vaatajaskonna nõudlust kultuurilise mitmekesisuse järele.
Me toetame Euroopa Komisjoni ettepanekut, kuna see tähendab, et seda ühisel nõusolekul põhinevat programmi, milleni oleme jõudnud, saab rakendada.
Olen selle teksti osas tulvil lootust; ma toetan seda, sest see on kooskõlas mu kindlate veendumustega lugupidamise, kultuuridevahelise dialoogi ning loometööle, koolitusele ja audiovisuaalsele tööstusele abi pakkumise osas, ning ma tahaksin väljendada proua Hieronymile oma siirast tänu.
Ma tean, et uue ametiaja jooksul võlgneme talle selle teemaga edasitöötamise.
<D>
komisjoni liige. - Viibin sellel arutelul oma kolleegi härra Almunia nimel.
Täna esitatav ettepanek puudutab üht liidu põhiväärtust ja nimelt solidaarsust.
Rahvusvahelise finantskriisi taustal teeb komisjon ettepaneku tugevdada jätkuvalt solidaarsust liikmesriikidega, kes euro kaitsvast vihmavarjust praegu veel kasu ei saa.
Liikmesriikide maksebilansside toetamise süsteem on minu määratluse kohaselt ette nähtud erakorralisteks olukordadeks ning seda on varem ainult mõned korrad kasutatud.
Siiski, praegu elamegi erakorralisel ajal.
Nagu te teate, tegi komisjon eelmisel aastal ettepaneku tõsta suurte laenude ülemmäära, mida ühendus saab anda, et toetada liikmesriikide maksebilansse.
Ülemmäär tõsteti 12 miljardilt eurolt 25 miljardini, kuid märkimisväärne osa sellest on juba eraldatud.
Asjaomaste riikide palvel otsustas ECOFINi nõukogu novembris anda 6,5 miljardit eurot maksebilansi toetust Ungarile.
20. jaanuaril otsustas ta anda 3,1 miljardit eurot Lätile ning praegu on tulekul otsus anda 5 miljardit eurot Rumeeniale.
Seega on määruse kohaselt juba eraldatud rahalise abi summa umbes 15 miljardit eurot.
Peale selle ei ole veel ette näha ei finantskriisi ega ülemaailmse laenuprobleemi kiiret lõppu ning kestva finantssurve tagajärjeks ülejäänud liikmesriikides võib olla edasine vajadus rahalise abi järele.
Seepärast tervitas Euroopa Ülemkogu oma 19. ja 20. märtsi kohtumisel president Barroso teadaannet, et komisjon kavatseb teha ettepaneku suurendada ühenduse maksebilansi toetuse ülemmäära 50 miljardi euroni.
Ülemmäära kahekordistamine annab finantsturgudele tähtsa sõnumi Euroopa Liidu kindlast pühendumisest aidata finantssurve all olevaid liikmesriike.
Krediidilimiidi võimaliku kogusumma suurendamine 50 miljardi euroni pakub suure reservi võimalike edasiste rahalise abi vajaduste rahuldamiseks.
Sellised tugevad sõnumid liikmesriikidevahelisest solidaarsusest võiksid aidata leevendada ka investeerijate hirmu finantsturgude jätkuva allakäigu pärast väljaspool eurotsooni asuvates liikmesriikides.
Vähendades kapitali väljavõtmise stiimuleid, võiks see vähendada maksebilansi probleemide tõenäosust asjaomastes riikides.
Selles kontekstis tahaksin väljendada oma tänulikkust ja austust suurepärase koostöövaimu eest Euroopa Parlamendi, eriti majandus- ja rahanduskomisjonis.
Komisjon võttis selle ettepaneku vastu just enne lihavõttevaheaega 8. aprillil ning kõigest kaks nädalat hiljem olete te nüüd valmis täiskogus oma õigusloomega seotud resolutsiooni ja resolutsiooni ettepaneku üle hääletama.
Tänu teie kiirele ja tõhusale tööle saab ECOFINi nõukogu muudetud määruse 5. mail vastu võtta.
Seega on Euroopa Liit hästi varustatud, et kiiresti reageerida, juhul kui peaks tekkima vajadus edasiste maksebilansi toetuste järele.
Tugev sõnum liikmesriikidele on, et Euroopa Liit tahab aidata ja on valmis aitama ning et maksebilansi probleemide tekkimise korral tuleks kõigepealt sinna pöörduda.
See nähtavasti ei välista, et liikmesriik võiks abi paluda ka teistelt rahvusvahelistelt organisatsioonidelt, näiteks IMFilt, kellega komisjon on seoses viimaste finantstoetuse pakettidega tihedat koostööd teinud.
Tahaksin lõpetuseks öelda, et olen nõus teie resolutsiooni ettepaneku eelnõus oleva seisukohaga, et praegune rahvusvaheline olukord tõestab euro tähtsust ning et see peaks julgustama kõiki väljaspool eurotsooni asuvaid riike täitma Maastrichti kriteeriume, et selle tsooniga liituda.
<D>
Hr juhataja, minu arvates ei ole hr Ferrari selles suhtes kõige hullem olnud.
Tegelikult olen kogenud väga edasiviivat koostööd kellegagi, kes ei jätnud muljet, et ta on autotööstuse lõa otsas.
Oleksime loomulikult meelsamini näinud raportit, kus mindaks veelgi kaugemale püüdlustes kaitsta jalakäijaid ja teisi vähemkaitstud liiklejaid autode eest, ja ideaalstsenaarium oleks olnud see, et palju rohkem juhte hakkaks kasutama ühissõidukeid või jalgrattaid.
Sellegipoolest, kuna see eesmärk on sedavõrd kaugel tulevikus, on meil hea meel, et oleme autovarustuse osas midagi teinud.
Nagu paljud on maininud, tuleb selles suhtes tervitada asjaolu, et õigusnormid hakkavad nüüd hõlmama raskemaid sõidukeid, nii et rangemad nõuded autovarustusele seisavad vastu suundumusele toota üha suuremaid autosid.
Sooviksin kiita raportööri ka pidurdusabi süsteemidele keskendumise eest, et need muutuksid autode standardvarustuseks viivitamata, et aidata juhtidel õigel hetkel peatuda.
Samuti tuleb tervitada asjaolu, et on kehtestatud nõuded autode esiosa ehitusele, et kokkupõrge kaitsetu inimesega põhjustaks õnnetule inimesele võimalikult vähe kahju.
Siiski peame kiirusi vähendama 40 km/h-ni, et sellest oleks kasu.
Sellekohased nõuded oleksid pidanud olema veelgi rangemad, nagu ka tähtaeg.
Lõppude lõpuks on turul juba tooteid, mis pakuvad jalakäijatele märgatavalt paremat kaitset, ohustamata juhtide või reisijate turvalisust.
Ei ole raportööri süü, et selles vallas on edenetud nii aeglaselt.
On palju tõendeid sellest, et eelkõige Saksa autotööstus, mis, võrreldes ülejäänud Euroopa tööstusega, on astmiku kõige tagurlikumas otsas, on jälle teinud lobitööd.
On masendav, kui seetõttu oleme jälle jõudnud ettepanekuni, mis ei täida meie ootusi - pean silmas soovi vähendada surma- ja vigastusjuhtumeid liikluses.
Miks usume me vaid autotööstuse juttu - ja me oleme seda taas kord kuulnud - et tehnoloogia ei ole veel piisavalt arenenud?
See on!
Loodan väga, et minu kolleegid parlamendis hääletavad nüüd vähemasti muudatusettepaneku nr 25 poolt.
<D>
Härra juhataja, volinik, daamid ja härrad, nõukogu tegi ka sel aastal seda, mida ta alati teeb: ta võimaldas rahandusministeeriumide tsiviilteenistujatel panna kokku eelarve, mis võtab arvesse nõukogu peamist eesmärki ehk "hoida numbrid väiksena” ja mis kõige olulisem: "hoida maksed väiksena”.
See pole üldsegi seotud poliitiliste kavadega, mida soovime rakendada Euroopa Liidus - pole üldse seotud!
Nõukogu, millel on palju vorme, on endiselt harjunud pühapäeviti jutlustama ja on valmis laskma teistel, see tähendab parlamendil, teha tõeline töö ära nädala ülejäänud päevadel.
Ei ole vahet, kas küsimus seisneb välispoliitikas või abis Kosovole või Palestiinale või poliitika rakendamises konkurentsivõime kohta majanduskasvu ja tööhõive valdkonnas, mis on äärmiselt oluline Euroopa jaoks, ülioluline selle ellujäämiseks.
Parlament mõtles tulevikule ja juhtis tähelepanu - isegi läbirääkimiste ajal finantsperspektiivi üle 18 kuud tagasi - et lähitulevikus tekivad probleemid just nimelt nende poliitikavaldkondade rahastamisel.
Siiski läks meie sõnum kurtidele kõrvadele ja nüüd peab nõukogu selle heastama.
Varem kui oodatagi oskame, seisame silmitsi olukorraga, kus peame eraldama avaliku sektori rahalisi vahendeid Galileo projekti päästmiseks, kuna ettevõtlusalgatuse unistus varises kokku.
Euroopa Parlament suutis üsna kiiresti leppida kokku, et rahastaks Galileo projekti algust Euroopa Liidu rahadest ja kasutaks selleks ühenduse meetodit.
Meie peame petturluseks midagi muud ja me ei soovi sellest osa saada.
Me oleme valmis andma Galileole 2,4 miljardit eurot ajavahemikul 2008-2013, lisaks sellele ühele miljardile, mis on juba kavandatud.
Siiski, kuna vajalikud rahalised vahendid ei ole rubriigi 1a kohaselt kättesaadavad ja ei hakka ka taevast alla sadama, oleme valmis neid võtma teistest eelarvekategooriatest - 2007. ja 2008. aasta rubriigist 2 (kokku 2,2 miljardit eurot) ja rubriigist 5 (220 miljonit eurot).
Kindlasti on see summa rubriigist 2 suur, kuid see on võimalik, ilma et põllumajandustootjaid jäetaks ilma nende rahalistest vahenditest.
Põllumajandustoodete hinnad on maailmaturul kõrged, seega ei saa me toetusi vähendada.
Tehingut, millele panime aluse eelarvekomisjonis esimesel lugemisel, nimetatakse väikeseks läbivaatamiseks.
Päh!
Nõukogu väldib isegi kõige väiksemaid läbivaatamisi nagu katku, kuid see on nõukogu probleem.
Igatahes oleme valmis looma Galileo, Euroopa tehnoloogilise innovatsiooni lipulaeva jaoks eeltingimused.
Asjaolu, et oleme kõnealuse väikese läbivaatamise raames valmis eraldama rahalisi vahendeid Euroopa Tehnoloogiinstituudi jaoks, on meie arvates vajamineva summa suuruse, tegelikult küll väiksuse - 2,9 miljonit eurot ajavahemikul 2008-2013 - tõttu esialgu väärt üksnes ääremärkusena mainimist.
Me ootame, et nõukogu hakkaks end liigutama ja tuleks parlamendile ja meile vastu.
Härra juhataja, lubage mul teha veel üks märkus.
Me tõepoolest ootasime, et eesistujariigi Portugal rahandusminister või vähemalt riigisekretär võtab osa kõnealusest arutelust esimesel lugemisel, et me saaksime tervitada tema kohalolu.
See ei ole suunatud teie vastu, härra Mourato, kuid isegi Portugali asepresident meie parlamendis ei suuda antud juhul seda kohta täita.
<D>
(PL) Hr juhataja, Euroopa Parlamendi kaasamine komiteemenetlusse on vajalik, pidades silmas tema seadusandliku pädevuse arengut, ja eriti osana asutamislepingu artikliga 251 ette nähtud kaasotsustamismenetlusest.
Seda suunda on järgitud nõukogu 2006. aasta 17. juuli otsuses ja artiklis 5a, millega kehtestatakse uus menetlus, mille kohaselt parlament otsustab üheskoos nõukoguga teatavate rakendusvolituste väljapakkumise põhjuste üle.
Uus "kontrolliga regulatiivmenetlus" on seotud üldist laadi meetmetega, mille eesmärk on muuta alusõigusakteide mittesisulisi osi kaasotsustamise teel.
Nõukogu otsus on seadusandliku protsessi kulgemise seisukohast pöördeline, sest see võimaldab parlamendil kasutada rakendusvolitusi käsitleva komisjoni ettepaneku suhtes vetoõigust.
Selle tulemusena on võimalik ettepanekut muuta või naasta seadusandlikule teele.
On väga tähtis, et kohanduspakett võetaks vastu võimalikult kiiresti, et uut menetlust saaks kohe rakendada kehtiva õigustiku suhtes.
Seetõttu kutsun meid eeloleval hääletusel vastu võtma komisjoni ettepanekut, mis hõlmab loendit õigusaktidest, mis tuleb vastavusse viia uue menetlusega, üheskoos pädevate parlamendikomisjonide väljapakutud muudatustega.
Samas sooviksin tähelepanu juhtida, et praeguse komiteemenetluse reformi õnnestumise seisukohast on määrava tähtsusega, kuidas parlament kasutab oma käeulatuses olevat potentsiaali.
Menetluse edenemist võivad kahjulikult mõjutada nõue, et rakendusvolitusi käsitleva komisjoni ettepaneku tagasilükkamiseks on vaja absoluutset häälteenamust, või menetluse pikenemine, mis tulenev näiteks vajadusest tõlkida dokumendid 23 ELi keelde.
Peaksime samuti meeles pidama, et parlament võib sattuda suurenenud surve alla, mida avaldavad mitmesugused ringkonnad, kes on huvitatud rakendusvolituste lõpliku vormi mõjutamisest.
Täiendav väljakutse nii üldistel kui ka korralduslikel põhjustel on parlamendile tulevikus esitatava tohutu hulga rakendusaktide arvessevõtmine.
<D>
raportöör. - Volinik, meretransporditeenuste lepingu tähtsust ei saa üle hinnata.
Me kõik teame, kui tähtis võib Musta mere meretee ja Ukrainat läbiv maatransiit olla Euroopale, meile kõigile, kuid meie toetuseta on selle piirkonna tulevik ebakindel.
Räägin nüüd poola keeles.
raporöör. - (PL) Mu kaasparlamendiliikmed on nimetanud tihedama koostöö vajadust ning rõhutanud fakti, et Ukraina kuulub ilmselt Euroopasse.
Nad on jätkanud rääkimist investeeringutest, turismist ja ettevõtlusest.
Muidugi sõltub palju Ukrainast endast.
See on ilmne.
Arvatavasti eriti praegu, täna ja homme, järgmistel nädalatel, vajab vastandunud Ukraina rahvas abi majandus-, poliitika-, teadus- ja sotsiaalrindel.
Lõpetame ülemäärase kritiseerimise, astume parem mõistlikke ja konstruktiivseid samme.
Sellest on kasu mõlemale poolele, nii Ukrainale kui ka ELile.
Tänan teid kõiki väga selle arutelu eest ning palun teilt sellele raportile tugevat toetust!
<D>
Ühise julgeoleku- ja kaitsepoliitika aruandel põhinev Euroopa Parlamendi raport ELi ühise välis- ja julgeolekupoliitika kohta, mille koostas lihtrahvavaenulik konservatiivide, sotsiaaldemokraatide ja liberaalide liit Euroopa Parlamendis, kujutab endast pidevat toetust kapitali poliitilistele häälekandjatele, et edendada ELi veelgi suuremat militariseerimist, eriti pärast tagurliku Lissaboni lepingu jõustumist, ning tõhustada nende innukat tegevust, kui nad propageerivad ELi imperialistlikku poliitikat, sekkumist ja sõdu, mida ta kolmandate riikide ja nende rahvaste suhtes kogu maailmas teostab, et teenida monopoolse kapitali huve ja suurendada tema sõltumatust imperialistliku sisevõitluse süvendamise tingimustes.
Raportis nõutakse:
a) Lissaboni lepingu kohase ELi välisteenistuse tõhusat loomist, mis on ELi imperialistlike sekkumiste korraldamise, toetamise ja elluviimise uus poliitilis-sõjaline vahend;
b) et suurendataks ELi eelarvelisi eraldisi sõjalisele ja poliitilise sekkumisele;
c) ELi poliitilise ja sõjalise võimekuse paremat ühendamist, kusjuures ELi ja NATO tihedam koostöö on määrava tähtsusega liidu tõhusamaks imperialistlikuks sekkumiseks sõjaliste vahendite abil.
Kreeka Kommunistlik Partei andis vastuhääle ning taunib seda vastuvõetamatut raportit, mis on puhtalt ja täielikult inimeste vastu suunatud imperialistlike rünnakute juhend.
<D>
(RO) Sooviksin tõstatada aruteluks mõningad ideed seoses õigusaktide paketiga sotsiaalse Euroopa kavas.
Hindan väga Euroopa Komisjoni algatusi selles valdkonnas ning neid, mis on esitatud teatises "Parandada 21. sajandiks vajalikke pädevusi - koole käsitlev Euroopa koostöökava”.
Lisaks nendele algatustele sooviksin teha Euroopa Komisjonile ettepaneku käivitada katseprojekt Euroopa stipendiumi loomiseks majanduslikult ja geograafiliselt ebasoodsates piirkondades elavatele lastele.
Euroopas elab vaesuses 19 miljonit last ja noort inimest ning 6 miljonit õppurit jätavad igal aastal kõrgkooli pooleli.
Näiteks Rumeenias on vastavalt Eurobaromeetri uuringule maapiirkondades ning mägi- või eraldatud piirkondades noortel inimestel 5%-line kõrghariduse omandamise tõenäosus.
See protsent on väga kaugel Euroopa Liidu eesmärgist saavutada noorte inimeste 85%-line juurdepääs ülikooliharidusele.
Liikmesriikidel puuduvad vajalikud rahalised vahendid selle muret tekitava olukorra iseseisvaks parandamiseks.
Järelikult peaks Euroopa Liit võitlema kõigi võimalike vahenditega, nagu näiteks õigusaktidega, fondidega, Euroopa poliitikatega, et edendada kõigi noorte inimeste võimalusi ning juurdepääsu haridusele.
<D>
(FR) President, aasta 2007 - see Saksamaa ja Portugali eesistumise aasta jäädvustatakse Euroopa integratsiooni ajaloos kui Euroopa rahvastesse ja demokraatiasse väga üleoleva suhtumise aasta.
Alusleping, mis allkirjastatakse homme Lissabonis ei ole lihtsustatud ega ühisel nõusolekul põhinev.
See pole ei rohkem ega vähem kui põhiseaduse lepingu, millele Prantsuse riik ütles "ei", ülessoojendus.
Ometi suurem osa teie hulgast koos hr Giscard d'Estaingiga tähistavad seda häälekalt.
Nende poole minu prantsuse kolleegidest, kes toetavad seda ümbertehtud põhiseadust, pean ma seetõttu pöörduma tõsise hoiatusega.
Lepingu sätted loovad uue riigi.
See riik on meie rahvale peale surutud nende tahte vastaselt ja seepärast pole sel legitiimsust.
Tagajärg on võrdlemisi spetsiifiline ja võrdlemisi kohutav: Euroopa Liidu organeid ja tekste, mida nad välja annavad, tuleb pidada ebaseaduslikeks.
Seetõttu saab varsti meil olema pakiline ülesanne, mis on meile kohustuslikuks tehtud rahvusvahelise õigusega - mittealluvuse kohustus.
Mul pole midagi rohkem öelda.
<D>
komisjoni liige. - Euroopa Liit valmistab ette suurema rolli võtmist Kosovos pärast selle staatuse määratlemist.
Vaatamata praegu toimuvatele staatuse läbirääkimistele, tehakse märkimisväärseid ettevalmistusi tulevase rahvusvahelise tsiviilbüroo loomiseks ja Euroopa julgeoleku- ja kaitsepoliitika missiooni läbiviimiseks, et tagada Kosovos õigusriigi põhimõtetest kinnipidamine.
Komisjon rahastab ühise välis- ja julgeolekupoliitika ühismeetmeid planeerimisrühma asutamiseks Pristinas.
Need rühmad on Ahtisaari plaani alusel välja töötanud tulevaste missioonide kava.
Siiski sõltub tulevaste rahvusvaheliste missioonide lõplik kuju sellest, kuidas lõpevad staatusealased läbirääkimised.
Komisjon on teinud tihedat koostööd kahe meeskonnaga, et tagada ELi üldine sidus kohalolek Kosovos pärast selle staatuse määratlemist.
Ma tahaksin kasutada siinkohal võimalust tänada Euroopa Parlamenti suurepärase koostöö eest nende väga oluliste missioonide rahastamise lihtsustamisel.
Komisjon toetab täielikult praegu läbirääkimisi juhtiva rahvusvahelise kolmiku tööd ja nende tegevuse lõpetamise tähtaeg on septembris New Yorgi kontaktrühma poolt kinnitatud andmetel 10. detsember.
Praegu on liiga vara ennustada, millal pannakse Kosovo staatus paika, kuid on ka selge, et agoonia pikendamine ei ole kellegi huvides.
Meie omalt poolt oleme valmis tegema kõik, mis meie võimuses ja enamgi, et saavutada igakülgselt läbiräägitud lahendust, mis vastaks kõikide asjaosaliste huvidele.
Me palume seda ka mõlemalt poolelt ja meie rahvusvahelistelt partneritelt, olles muidugi valmis igasugusteks lahendusteks Kosovo staatuse osas.
<D>
fraktsiooni Verts/ALE nimel. - (NL) Austatud juhataja!
Kõigepealt tahan selgeks teha, et me toetame Globaliseerumisega Kohanemise Euroopa Fondi (EGF) kasutuselevõtmist antud kolme taotluse puhul.
Taotlused vastavad kriteeriumitele ning seetõttu on koondatud töötajad fondist toetuse saamiseks abikõlblikud.
Ma tahaksin aga juhtida siinkohal tähelepanu ühele EGFi suurele puudusele.
Oleme töötamas välja ühist visiooni Euroopa majanduse ja tööturu jaoks.
Eri parlamendi fraktsioonid siin täiskogul ei pruugi olla ühel meelel seoses sellega, kuidas seda teha või kui kaugele peaksime minema, kuid üldjoontes jagame me siiski ühte üldist seisukohta.
Vajame rohkem jätkusuutlikkust ja rohkem ühtekuuluvust ja kui me neid eesmärke saavutada tahame, ei tohi me enam viivitada.
Praeguse kriisiga võideldes peame võtma kasutusele tegevusi, mis meid sellele jätkusuutlikule majandusele lähemale viivad.
Minu arvates raiskame me EGFi praeguse mobiliseerimise juures palju olemasolevaid võimalusi.
Väga kahju on, et fond, mis on üks meie vahenditest võitluses kriisiga, ei näita meile õiget suunda.
Meil peab olema julgust tõeliste valikute tegemiseks.
Kui kanname nüüd hoolt selle eest, et töö kaotanud inimesed, kes töötasid sellistes loodust saastavatest tööstustest nagu autotööstus, saavad uue koolituse töötamiseks jätkusuutlikes sektorites ja hea väljavaate tulevikuks, siis anname sellega selgesti mõista, millises suunas me liikuda kavatseme ning võtame sellega ka kindla suuna uuendusliku, kõiki kaasava ja jätkusuutliku majanduse poole.
<D>
komisjoni liige. - Härra juhataja, ma osalen selles arutelus oma kolleegi, volinik Vassiliou nimel.
Tahaksin tänada raportöör Peterlet selle raporti eest ning Euroopa Parlamendi liikmeid nende huvi eest valge raamatu vastu, milles esitatakse Euroopa Liidu tervishoiustrateegia.
Mul on hea meel, et Euroopa Parlament toetab valges raamatus esile toodud tervishoiueesmärke ja -põhimõtteid.
Komisjon tunnustab seda raportit ja nõustub täielikult selles tõstatatud võtmeküsimustega, eelkõige vajadusega tegelda tervishoius valitseva ebavõrdsusega, keskenduda tervise edendamisele tervislike eluviiside propageerimise teel ja aidata haigusi ennetada.
Mul on hea meel öelda, et need teemad on ka komisjoni tervishoiualases tegevuses tähtsal kohal.
Tervishoius valitsev ebavõrdsus Euroopa Liidu eri piirkondade ja eri sotsiaal-majanduslike rühmade vahel on kasvav probleem ning komisjon kavatseb järgmisel aastal teha ettepaneku meetmete kohta, mille eesmärk on seda ebavõrdsust Euroopa Liidus vähendada.
Komisjon jagab täielikult teie seisukohti, mis puudutavad vajadust edendada tervislikke eluviise, eelkõige seoses toitumisega.
Me kõik oleme ühel meelel, et see eeldab igas vanuses kodanikele suunatud meetmeid, mida tuleb võtta koolides, töökohtades ja mujal.
See on üks tervishoiustrateegia põhielemente ja algatused töötatakse välja järgmise paari aasta jooksul.
Seni viime aktiivselt ellu strateegiaid, mis on seotud toitumise, ülekaalulisuse ja rasvumise ning alkoholist põhjustatud kahjuga.
Samuti on komisjon Euroopa Parlamendiga täielikult ühel meelel selles, et tuleb tõhustada haiguste ennetamiseks tehtavaid jõupingutusi.
Lisaks tervislike eluviiside propageerimisele jagame me teie seisukohta, et vaja on toetada tõhusaid sõelumisprogramme haiguste, iseäranis vähi avastamiseks varajases staadiumis ja suurendada parimate tavade vahetamist.
Komisjon toetab aktiivselt vähi sõeluuringuid puudutava nõukogu soovituse rakendamist ning ajakohastas hiljuti Euroopa Liidu suuniseid rinna- ja emakakaelavähi kohta.
Kuid me peame tegema rohkem, et aidata tervishoiusüsteemide raames vähi vastu võidelda.
Mul on hea meel teatada, et komisjon kavatseb järgmisel aastal algatada Euroopa Liidu tegevusplatvormi vähiga võitlemiseks, et aidata liikmesriikidel vähi ennetamise ja ravi vallas teadmisi ja häid tavasid vahetada.
Komisjon tunnustab Euroopa Parlamendi rõhuasetust tervetele töötajatele kui Lissaboni eesmärkide saavutamise olulisele tegurile.
Lubage mul nüüd peatuda mõnel lisaküsimusel, mis selles raportis on tõstatatud.
Euroopa Parlament kutsub üles looma Euroopa tippkeskusi.
Need oleksid juhtivaid kompetentsikeskused eriliste haiguste, näiteks haruldaste haiguste alal, mis nõuavad selliste eriteadmiste ja vahendite ühendamist, mida paljudel liikmesriikidel ei ole.
Komisjon tugineb liikmesriikide vahel selliste keskuste osas kokku lepitud põhimõtetele ja jätkab tööd nende keskuste rajamise edendamiseks tulevase direktiivi raames, mis käsitleb patsientide õigusi piiriüleste tervishoiuteenuste puhul.
Euroopa Parlament rõhutab ka vajadust võtta tõhusaid meetmeid, et võidelda kasvava probleemiga, mis seisneb resistentsuses antibiootikumide suhtes.
Komisjon jagab seda muret ja toetab aktiivselt liikmesriike nõukogu soovituse rakendamisel, mis käsitleb resistentsust mikroobivastaste ravimite suhtes.
Me esitame järgmisel aastal selleteemalise aruande.
Lõpetuseks: komisjon toetab seisukohti, mis puudutavad tervishoiu- ja sotsiaalpoliitika tihedama seostamise vajadust.
Tervishoiuga seotud probleemide kaasamine teistesse poliitikavaldkondadesse on tõesti meie strateegia keskne põhimõte ja me uurime praegu mitmesuguste nendesse kahte poliitikavaldkonda kuuluvate küsimuste vahelist koostoimet.
Kokkuvõtteks võib öelda, et komisjon ja Euroopa Parlament on peamistes lahendamist vajavates tervishoiuküsimustes ühel meelel.
Nüüd on aeg strateegiaga edasi töötada ja sõnad tegudeks muuta.
Komisjon teeb tihedat koostööd Euroopa Parlamendiga, nõukoguga, liikmesriikidega ja kodanikuühiskonnaga, et strateegiaga seatud eesmärkide poole püüdlemine tähendaks paremat tervist kõikide inimeste jaoks kogu Euroopa Liidus.
Nii et ma tänan teid toetuse eest ja ootan huviga teie arvamusi.
<D>
fraktsiooni GUE/NGL nimel. - (IT) Härra juhataja, daamid ja härrad, kaitstud paindlikkus ei ole midagi uut.
See on vana Taani mudel, mis pärineb 19. sajandi lõpust ning mille puhul tagab valitsus kõrget hinda makstes töölepingutes puuduva turvalisuse.
Euroopas valitseb uus tohutu ebakindlus, mis mõjutab noori inimesi tööl ning kahjustab kogu ühiskonda tervikuna.
Ebakindlusega võitlemiseks peame muutma suhtumist ja kõrvaldama tegevusse mittesekkumises seisnevad meetodid ja ideoloogiad, mis selle põhjustasid.
Ei ole tõsi, et ebakindlus loob uusi töökohti ja toob kaasa majanduskasvu, hoopis vastupidi.
Praegu annab kaitstud paindlikkus meile uue ideoloogia, mis aga säilitab puutumatult vana ebakindlust käsitleva mudeli.
Seetõttu on minu fraktsioon jõudnud teatavate väga praktiliste ideedeni: olla vastu tööturu jäikuse näitaja ideele ja toetada hea tööhõive näitaja ideed, rõhutades, et stabiilne ja kindel töökoht on standard; olla vastu põhjendamatule töölt vabastamisele, kuna see kujutab endast diskrimineerimist; olla vastu ebatüüpiliste lepingute arvu korduvale suurenemisele või elukestvale ebakindlusele, mis kujutab endast orjuse kaasaegset vormi; toetada nende õigusi, kellel puudub sissetulek, kuna nad ei saa elada üksnes õhust; toetada sotsiaaltoetuse eri vormide koondamist ning olla vastu naiste diskrimineerimisele töökohal.
Asjaolu, et kaitstud paindlikkuse tagamiseks ei ole suunatud vahendeid (neid on kärbitud 2% võrra) ning sellest tulenevalt, et ei ole võimalik teha usaldusväärseid investeeringuid, näitab kõnealuse tegevusega kaasneva riski suurust, andmata tulemusi.
Töötajad ja noored vajavad midagi käegakatsutavamat, mitte vananenud ideoloogiaid.
Need olid punktid, mida tahtsime välja tuua ja mille üle tuleks hääletada.
<D>
kirjalikult. - Ma toetan püüdeid lahendada probleeme, mis on seotud ilmselgelt ebaefektiivseks osutunud 2004. aasta tursavarude taastamise kavaga.
Mitmesugustest meetmetest hoolimata ei näita tursavarud taastumise märke.
Ettepaneku olulisim osa on seotud vette tagasi laskmise vähendamisega.
Arvestades toidunappust ja seda, et kaluritel on erakordselt rasked ajad, on tegu täiesti ebaloogilise ja raiskava tavaga.
Lubatud kogupüük on väga väike ja kalureid sunnitakse suuri kalakoguseid merre tagasi viskama hoolimata asjaolust, et see ei aita vähimalgi määral kaasa kalavarude taastumisele.
Loomulikult peame jätkama tursavarusid kaitsvate meetmete võtmist.
Ent silmas tuleks pidada ka üldpilti.
Kliimamuutus ja globaalse soojenemise mõju võivad olla vähendanud varusid suuremal määral kui kalurid, kes püüavad selles valdkonnas pelgalt elatist teenida.
<D>
Järgmine päevakorrapunkt on infotund (B7-0017/2010).
Täna õhtul on see veidi lühem, kui peaks, sest eelnenud arutelu läks varem esinenud viibimiste tõttu 25 minuti üle.
Vabandust!
Lõpetame mingi aeg pärast kella 21.30.
Kavatsen aja osas väga kontsentreeritud olla.
Sõnavõtjatel istungisaalist on aega 30 sekundit.
Järgnevad küsimused esitatakse komisjonile.
Esimene osa
Teema: Erapensionifondide reguleerimine
Viimastel aastatel on erapensionifondide varade väärtus oluliselt vähenenud.
Jacques de Larosière'i juhitav kõrgetasemeline finantsjärelevalve eksperdirühm on rõhutanud vajadust tugevdada erapensionifondide sektori reguleerimist.
Finantskriis on näidanud, mil määral on liikmesriigid avatud eri riskidele.
Need riskid mõjutavad otseselt kõnealustesse fondidesse investeerinud investoreid ning Euroopa finantsturgude stabiilsust ja ühtsust ning mõjutavad tugevasti ka finantsturu osalisi.
Praegusel majanduslikult ebastabiilsel ajal on paljud Euroopa kodanikud kaotanud usu erapensionifondide süsteemi reguleerimisse.
Kas komisjoni ei arva, et ta peaks esitama põhjaliku õigusliku meetme järelvalve standardite kehtestamiseks eesmärgiga reguleerida erapensionifonde?
<D>
Tahaksin vastata otsekohe, öeldes, et peasekretär ja peasekretäri asetäitja on meie turvalisuse tagamiseks parlamendis palju jõupingutusi teinud.
Eilsel juhatuse kohtumisel kulutasime selle küsimuse arutamiseks palju aega.
Toiminguid tuleb parandada, kuid tahaksin kasutada siinkohal ka võimalust kutsuda kõiki Euroopa Parlamendi liikmeid üles mõistma, et meilt nõutakse teataval tasemel distsipliini.
Ma tean, et mõnikord on see koorem, kuid kui tahame parlamenti, mis on nii turvaline kui ka üldsusele avatud, siis peame tegema kontrolle, kuigi ma tean, et liikmeid ja mind ennast need mõnikord häirivad.
Palun uskuge mind, kui ma ütlen, et siin on ainult kaks võimalust - need kontrollid kas jätkuvad, mis tähendab, et saame end turvalisemalt tunda - või me lõpetame need, mis puhul ei saa turvalisusest juttugi olla.
Tahaksin parlamendiliikmeid veel kord paluda suhtuda neisse kõrgendatud kontrollidesse positiivselt, sest ma ei soovi neist loobuda.
Tulevikus neid tõhustatakse.
Meil on ka teised kavad parlamendi avatuse tagamiseks, sest on väga tähtis, et parlament avatuks jääks.
Tahame olla selline parlament, mis on üldsusele avatud, kuid samal ajal dikteerivad turvanõuded, et me peame võtma vastu konkreetsed meetmed, mida siiani vaja ei ole olnud.
See puudutab ka meie assistente ja minu tähelepanu on köitnud see, et meie assistendid on parlamendiliikmetest isegi rohkem nördinud.
Seetõttu palun assistentidel, kes parlamendi heaks väga palju tööd teevad, mõista ka nende kontrollide vajadust.
Ei kontrollita mitte ainult parlamendiliikmeid, vaid ka assistente.
Olen veendunud, et võtame need eeskirjad vastu, et end turvalisemalt tunda.
<D>
PPE-DE fraktsiooni nimel. -Juhataja, lubage mul alustada vastusega küsimusele, mille mulle esitas hr Graefe zu Baringdorf.
Ta küsis, miks on minu muudatusettepanekute eesmärk muuta see süsteem vabatahtlikuks.
Võin hr Graefe zu Baringdorfile väga kiiresti vastata, miks ma tahan selle vabatahtlikuks muuta.
Eelmisel nädalal müüdi minu valimispiirkonnas Šotimaal vanasid uttesid - põllumajandusest kaugel- seisvate parlamendiliikmete jaoks (parlamendis ei ole palju liikmeid), need on vanad emaslambad - 2 naela tükk.
Aasta tagasi müüdi neid 60 naela tükk; sellel aastal 2 naela tükk.
Küsin raportöörilt - kuidas peaks talupidaja, kes saab lammaste eest ainult kaks naela tükist, paigaldama mikrokiipe ja ostma kalleid skaneerijaid ja lugejaid, mis vastavad kohustusliku elektroonilise identifitseerimissüsteemi nõuetele?
See on majanduslik probleem.
Komisjoni esialgne ettepanek oli täiesti korrektne, seades eesmärgiks huvirühmadega konsulteerimise ja majandusliku mõju kulutasuvuse analüüsi.
Ma ei ole kõiki numbreid näinud.
Ma ei tea, mida kavatsetakse seoses minu valimispiirkonna lambakasvatajatega.
Pean parlamendiliikmetele meelde tuletama, et UKs on kogu Euroopa suurim lambakari - kaugelt kõige suurem.
Praegust majandusolukorda arvestades oleks mõju katastroofiline.
See tähendaks tegelikult - kui see muutub kohustuslikuks ja kui lähtume põllumajanduse ja maaelu arengu komisjoni poolt esmaspäevaöisel hääletusel kehtestatud kuupäevadest ning kohustusliku kasutuselevõtu kuupäevaks loeme 31. detsembrit 2009 - et terve rühm Briti lambakasvatajaid sulgeb tootmise ja lahkub ärivaldkonnast.
Kõrgendikud ja mäed, mis on olnud lambakasvatajate hoole all ning kus lambaid on sajandeid karjatatud, metsistuvad ja siis saab üldsus aru, millist kahju on tekitatud.
Samal ajal, kui me laseme vabalt hävitada karja, mille jälgitavus on Euroopas parim - meil on käesoleval ajal UKs täielikult tagatud jälgitavus ning lambakasvatajad ei mõista, miks me tahame kehtestada uue elektroonilise identifitseerimise süsteemi, kui neil on juba kvaliteetne jälgitavus - impordime ELi lambaliha väljastpoolt, riikidest, mis ei järgi meie hügieenitaset ja tervishoidu ja rangeid määrusi, mida me oma lambakasvatajatele kohaldame.
Näidakem selles osas üles veidi tundlikkust.
Loodan, et kui hakkame seda homme hääletama, siis mõistavad liikmed, miks me palume vabatahtlikku süsteemi ja mitte veel elektroonilise identifitseerimissüsteemi kehtestamise kasutuselevõtu kohustuslikku kuupäeva.
<D>
fraktsiooni PSE nimel. - Proua juhataja, mul on väga hea meel sel teemal täna sõna võtta.
Ma usun, et kaluritel, kelle hulka kuuluvad nii mehed kui ka ilmselt mõned naised, on üks ohtlikumaid ameteid maailmas.
Ka Iirimaal läheb harva aasta mööda nii, et mõni kalapaat ei jää merel kadunuks, ja paljud kalurid saavad oma töö käigus viga.
Minu kui Iirimaa endise sotsiaalministri ülesanne oli püüda leida viise, kuidas tagada kalalaevadel töötavate inimeste õiguste kaitse.
See on väga keeruline valdkond, kus tehakse vahet selle järgi, kas inimene töötab töölepingu või töövõtulepingu alusel; esimesel juhul on inimene maksustamise mõttes tavaline töötaja ja ta maksab sotsiaalmaksu kaptenile, kes on tema tööandja, teisel juhul aga jagatakse püügist saadud tulu ja kalurit ei kohelda tavalise töötajana.
Neid kaht olukorda on äärmiselt raske ühtlustada.
Ministrina töötades õnnestus mul leida Euroopa õigusnorm, mis lahendas probleemi mõneks ajaks, ent hiljem selle õigusnormi kohaldamine kahjuks vaidlustati, sest leiti, et seda ei saa kohaldada täpselt nende küsimuste suhtes.
On tõepoolest ilmselge, et kogu maailmas rakendatavad ühised miinimumnormid on väga vajalikud.
Need normid hõlmavad selliseid teemasid nagu töötervishoid, ohutus laeva pardal, majutus, toitlustamine, töötajatele teatud miinimumtasude kindel maksmine ning laevaomanike ja kaptenite kohustus tagada, et töötajate panus saab täies ulatuses hüvitatud.
On tähtis, et tegemist on ülemaailmsete miinimumnormidega, sest kahjuks on selles valdkonnas, nagu tegelikult ka teistes valdkondades, toimunud võidujooks kõige väiksemate normide rakendamise nimel, nii et ma kutsun kindlasti seda konventsiooni võimalikult kiiresti heaks kiitma.
Minu arvates on 2012. aastani väga palju aega ja me peaksime püüdma seda tähtaega võimaluse korral lühendada.
<D>
(DE) Lugupeetud juhataja, austatud kolleegid!
Parlamendi põllumajandusasjatundjad on esitanud väga lihtsa nõude.
Nad ei taha ei enam ega vähem kui importijatega samu tootmistingimusi kodus, s.t Euroopa Liidus.
Kuulasin huviga volinikku, kes selgitas meile üle kümne minuti, et sisuliselt ei ole see võimalik.
Ta oleks võinud vastata lühemalt.
Ta oleks võinud lihtsalt öelda: "Jah, parlamendil on õigus ning ma panen selle maksma ja võtan seda edaspidi arvesse.”
Sellel, mida minu fraktsioon ja nüüd parlament palub, ei ole mingit pistmist kaubanduspiirangutega.
Vastupidi, see on ülioluline nõue õiglase maailmakaubanduse ja vastastikuse kaubavahetuse jaoks.
Me tahame ELi ja välisriikide turumajanduses õiglasi eeskirju, ei rohkem ega vähem.
Nõuame seda komisjonilt nüüd ja edaspidi, võite selles kindel olla.
<D>
fraktsiooni UEN nimel. - (PL) Hr juhataja, ka mina tahan õnnitleda DanutBudreikaitėt selle suurepärase raporti eest.
Dokumendis viidatakse ELi välissuhete Idamõõtmele ja vajadusele uue assamblee järele, mis oleks sarnane EUROLATile või EUROMEDile - assamblee, mis võiks rajaneda eelkõige uute liikmesriikide, sealhulgas minu riigi Poola, ajaloolisel kogemusel.
Selles osas olen ma raportööriga täiesti ühel meelel.
Euroopa vajab uut nägemust laialdasemast mõjusfäärist, mis ulatuks Balkanist ja Musta mere piirkonnast Lõuna-Kaukaasiani.
ELi nende piirkondade suunaline poliitika on iganenud.
Nimi "Euroopa naabruspoliitika” iseenesest on iganenud ja solvav sellistele riikidele nagu Ukraina, mis on kahtlemata osa Euroopast.
Nime võiks muuta "Euroopa Liidu naabruspoliitikaks”, nagu endine Ukraina välisminister Boris Tarasjuk sellele viimasel ELi-Ukraina koostöönõukogul õigesti tähelepanu juhtis.
Euroopa Liidul peab Ukrainat ja Gruusiat rohkem toetama ja nad oma mõjusfääri tõmbama.
Need riigid vajavad meie pühendumust isegi rohkem kui vajasid Kesk-Euroopa riigid enne 2004. aasta laienemist.
Nad vajavad Euroopa Liidu poolt individuaalset lähenemist, mitte üldist naabruspoliitikat, mis kohtleb Ukrainat tegelikult sama moodi nagu Euroopasse mitte kuuluvaid riike.
Ukraina, Gruusia ja samuti Valgevene on vaesemad, majanduslikult nõrgemad ja suuremates poliitilistes raskustes kui liiduga 2004. aastal ühinenud riigid.
Viimastel aastatel on Venemaa oma positsiooni selles piirkonnas märgatavalt tugevdanud.
Venemaa valmisolek kasutada oma energiavarusid poliitiliseks väljapressimiseks hoiab Euroopa Liitu vastu seismast Kremli häbiväärsetele kavadele, millel ei ole midagi ühist demokraatiaga.
Gruusias ja Ukrainas püüab Moskva demokraatiale üleminekut ümber pöörata.
Euroopa Liidu naabruspoliitika, nagu peaksime seda kutsuma, peaks pakkuma kohest poliitilist ja majanduslikku abi meie lähimatele naabritele.
Poolal on juba projektid ootamas ja valmis, näiteks Valgevenele suunatud sõltumatu televisiooni projekt Bielsat.
<D>
kirjalikult. - (PL) Stockholmi programmis kohustatakse Euroopa Komisjoni esitama ettepanekut Euroopa Liidu ühinemiseks Euroopa inimõiguste konventsiooniga.
See on tähtis ja märkimisväärne samm, mis võimaldab meil Euroopas arendada välja ühtse minimaalse põhiõiguste kaitse taseme.
Konventsiooniga ühinemisel teostatakse ELi institutsioonide üle välist sõltumatut järelevalvet kontrollimaks, kas ELi õigusaktid ja tegevus vastavad Euroopa inimõiguste konventsioonile.
ELil on samal ajal võimalik oma seisukohti kaitsta Euroopa Inimõiguste Kohtus.
Sellega välistatakse lahknevused Euroopa Kohtu ja Euroopa Inimõiguste Kohtu otsuste vahel.
Viidates resolutsiooni ettepaneku punktile 16, teen ettepaneku alustada kiiresti läbirääkimisi ELi ühinemiseks Euroopa inimõiguste konventsiooniga.
Praegu arutatava resolutsiooni kontekstis kutsun üles kõrvaldama viivitamata Poola põhiõiguste harta kohaldamist Poola ja Ühendkuningriigi suhtes käsitlevast protokollist.
Lissaboni lepingu jõustumisel kohaldub põhiõiguste harta kõigi meetmete suhtes, mida on võetud seoses vabaduse, turvalisuse ja õiguse ühisruumiga.
On häbiväärne, et Poola Vabariigi parempoolne valitsus keelab katoliku kiriku hierarhia survele alistudes Poola rahvale õigusi, mis talle kuuluvad.
Poola kodanikud peaksid saama neid õigusi teostada samal viisil nagu teiste ELi liikmesriikide kodanikud.
Kui me ei taha, et poolakatest saaksid ELis teise järgu kodanikud, siis tuleb põhiõiguste harta täies ulatuses vastu võtta.
<D>
(FR) Härra president, daamid ja härrad, kas me rõõmustame või kurvastame, kuid igaüks nõustub, et Lissabonis allkirjastatav alusleping tähendab lihtsalt 2005. aastal kahel referendumil tagasi lükatud Euroopa põhiseaduse kasutuselevõttu.
Nagu eile osutati alamkoja raportis, on selles kõik: Euroopa õiguse, isegi teiseste õigusaktide ülimuslikkus, riikliku õiguse, isegi põhiseaduste üle; EL kui juriidiline isik, mis võimaldab komisjonil liikmesriike rahvusvahelisel tasandil esindada; välisminister uue nime all; suurim volituste üleandmine kogu Euroopa integratsiooni ajaloos; vähemalt nelikümmend uut valdkonda ja tohutu põhiõiguste valdkond.
Nende seinte vahel, kus sõna "demokraatia” on pidevalt meie huulil, sooviksin püüda proovida pöörduda teie kõigi südametunnistuse poole.
Missuguses tõelises demokraatias saaks pidada normaalseks seda, et jõustatakse tekst, mille inimesed on referendumil tagasi lükanud?
Miks peaks inimesed jätma ilma õigusest öelda oma arvamus uue lepingu ja mis tahes tulevase laienemise kohta?
Mis te arvate, millist poliitilist korda te ehitate üles, allutades meie demokraatlikud riigid pisut veelgi enam süsteemile, mida iseloomustab võimude lahususe puudumine, valitsuste poliitilise aruandekohustuse puudumine ja rahvaste esinduse puudumine, v.a üks Euroopa rahvas?
Itaalia föderalist Tommaso Padoa-Schioppa on sellele juba vastanud.
Ma tsiteerin: "Kahe pooluse vahel, milleks on rahva nõusolek ja mõnede valitsemine, on Euroopa loonud meetodi, mida võiks määratleda terminiga "valgustatud despotism”.
Tal on õigus!
Ja inimeste "ei” nende valgustatud despotismile on veennud föderaliste, et taas kord peavad nad edasi liikuma salaja, sest ainus erinevus tagasilükatud põhiseaduse lepingu ja uue lepingu vahel on see, et esimene ei valetanud.
<D>
fraktsiooni PSE nimel. - (FR) Härra juhataja, volinik, daamid ja härrad, kõigepealt tahaksin tänada kolleeg härra Cornillet'd raportiga tehtud töö ja arengukomisjonis läbi viidud arutelude eest.
Samuti tänan volinikku arutelu alguses esitatud asjakohase analüüsi eest.
Humanitaarabialases raportis keskendutakse humanitaartöötajate kaitsele ja ohvritele juurdepääsule, mis on kaks olulisemat teemat millega humanitaarabi valdkonnas peab tegelema praegu ja üha rohkem tulevikus.
Selles suhtes soovin tõsta esile, nagu tegi ka volinik, et muutused relvajõudude kaasamisviisides võivad hägustada humanitaarabi osutajate kuvandit.
Kohatine sõjaliste vahendite rakendamine koos humanitaartöötajate tegevusega tekitab segadust ning põhjustab valitsusväliste organisatsioonide ja nende meeskondade puutumatuse kadumist selles valdkonnas.
Veel enam, selleks et jõuda ohvriteni ja nõuda teatud väljendusvabadust, on ülioluline mitte näida konfliktidega seotuna või organisatsiooni päritolumaa poliitikast sõltuvana.
Viimased muutused konflikti piirkondades on muutnud ettekujutuse valitsusväliste organisatsioonide olemusest keerulisemaks.
Eriti Darfuri kohta väidavad mitmed rahvusvahelised valitsusvälised organisatsioonid, seal hulgas Médecins du Monde, et neil on üha raskem jõuda ohvriteni väljaspool ümberasunute laagreid ning et toimuvad vägivallarünnakud inimeste ja humanitaartöötajate vastu.
Töötajate manööverdamisruum sõltub sõltumatuse kinnitamisest piirkonnas kaasatud relvajõudude ja mis tahes poliitilise asetumise suhtes.
Samuti on tähtis märkida, et kasvav osa humanitaarsete valitsusväliste organisatsioonide finantsvahendeid tuleb finantsinstitutsioonidest, eriti Euroopa institutsioonidest.
Selline olukord võib tekitada nende valitsusväliste organisatsioonide mitteusaldamist, mis võib nende tegevust mõnikord näha doonorriigi või liidu geo-strateegilise asetumisena.
Sel põhjusel soovin rõhutada, et avaliku rahastamise kasv, mida me tervitame ja mis on suurepärane asi, ei tohi siiski viia nende valitsusväliste organisatsioonide etturitena kasutamiseni.
Viimase 10 aasta jooksul on tapetud üle 1000 humanitaartöötaja üle 500 rünnakus tsiviilabi operatsioonidele.
Kui me ei tee kõiki jõupingutusi valitsusväliste organisatsioonide sõltumatuse tagamiseks, siis nende tegevuse maht kahtlemata väheneb ning järelikult väheneb tunduvalt alade hulk, kus rakendatakse rahvusvahelist humanitaarõigust.
Meedia lähenemine tähendab, et tänapäeval keskendub kogu maailma tähelepanu Zoe's Ark'ile, mis on väga väike amatöörorganisatsioon, võrreldes suurema enamiku humanitaaroperatsioonidega, mida viivad läbi tunnustatud struktuurid, kelle töötajad omavad suurt julgust ning inimlikke ja professionaalseid omadusi.
See eraldiseisev juhtum ei tohi seetõttu diskrediteerida kõiki humanitaarabi osutajaid.
Vastupidi, see tuletab meile meelde, et on oluline humanitaaroperatsioonid läbi viia ranges kooskõlas rahvusvahelise humanitaarõiguse ja ÜRO Julgeolekunõukogu resolutsioonidega.
Tervitame seetõttu tõsiasja, et see Euroopa konsensus, mis järgmisel osaistungjärgul vastu võetakse, hõlmab meie palvet nõukogule luua formaalne struktuur, mis vastutaks eraldi humanitaarküsimuste, konsensuse iga-aastase aruande ja kaasaskäiva tegevuskava eest.
<D>
fraktsiooni PPE-DE nimel. - Proua juhataja, ELi moto on "ühtsus mitmekesisuses”.
See põhimõte on meid hästi teeninud.
Kahjuks ei kõla see idee üldse hästi autoritaarse kommunistliku diktatuuriga Hiina Rahvavabariigis.
Mitmekesisus surutakse maha, selle asemel et seda omaks võtta.
Vähemused, kes soovivad end väljendada mingil muul viisil kui näeb ette partei poolt lubatud peavool, satuvad rutiinselt marginaliseerimise ja jälitamise objektiks.
Seda suundumust on näha paljude usuvähemuste, sh kristlaste, moslemite ja Falun Gongi järgijate kohtlemises ja kõige silmatorkavamalt Hiina Rahvavabariigi suhtumises Tiibetisse.
50 aastat tagasi, 1950. aastal tungisid kommunistlikud sõjajõud Tiibetisse, mis viis dalai-laama eksiili.
Sellest ajast alates on Tiibet olnud Pekingi kontrolli all.
Traditsiooniline Tiibeti kultuur, mis oli aastasadu isoleeritud, on nüüd oluliselt lahustunud seoses valitsuse tegevusega, mis on näinud suurt vaeva, et vältida Tiibeti rahvustunde taasesilekerkimist mis tahes viisil.
Tegelikult on Tiibeti kultuuri süstemaatiline ja mõnikord jõhker mahasurumine õhutanud Tiibeti identiteedi tuld ja äratanud maailma südametunnistuse Tiibeti rahva häda suhtes.
Dalai-laama inspireeriv juhtimine on taganud, et Tiibeti tulevik püsib nähtaval kohal avaliku arutelu esiplaanil, seda vaatamata Hiina Rahvavabariigi poolsetele tohututele jõupingutustele, et noomida neid, kes nagu endine nõukogu eesistuja, Nicolas Sarkozy, julgesid Pekingi seisukohta kahtluse alla seada.
Meie siin parlamendis oleme alati järginud tugevat liini, kaitstes Tiibeti rahva õigust autonoomiale, mis automaatselt ei tähenda õigust enesemääramisele või iseseisvust.
Seda tehes ei taotle me Hiina provotseerimist või talle vastandumist.
Siiski tunnistame, et meie pühendumine teatud väärtustele: inimõigused, demokraatia, õigusriik ja südametunnistuse vabadus, pole käsitletav lahus kahtlemata tähtsast strateegilisest majanduslikust partnerlusest, mida EL Hiinaga arendab.
Hiinat pooldavad hääled saali vastasküljel saavad käesoleval arutelul sõna, kuid Tiibeti rahval pole liiga kaua kõnelda lastud ja me peame kõnelema nende eest.
<D>
autor. - (ES) Hr juhataja, nagu ma ütlesin, veetis Birmas 12. märtsil toimunud inimõiguste, rahu ja demokraatia edendamise kampaania kohaselt vanim Birma poliitvang oma 78. sünnipäeva Inseini vanglas üksikvangistuses.
See on U Win Tin, väljapaistev ajakirjanik ja Rahvusliku Demokraatialiiga juht.
U Win Tin on Birma vanim poliitvang.
Alates 1989. aasta juulist on ta veetnud viimased 19 aastat vangis.
Talle mõisteti kolmekordne 21 aasta pikkune vangistus.
Me teame tema hetkeolukorrast vaid tänu Yozo Yokota, kes on ÜRO Birma inimõiguste olukorra eriraportöör, koostatud viimasele raportile Birma vangide olukorra kohta.
U Win Tin keeldus vabaduse nimel lahti ütlemast oma poliitilistest vaadetest.
Jaanuaris 2008 viidi ta teiseks songaoperatsiooniks haiglasse.
Ta on üks Birma 1873st poliitvangist.
Mõistagi soovime me selles resolutsioonis väljendada ka oma hukkamõistu Daw Aung San Suu Kyi koduaresti pikendamisele.
Minu fraktsioon nõuab koheste meetmete rakendamist alustamaks seda kiireloomulist ja vajalikku protsessi, milleks on poliitiline ja majanduslik reform.
Esiteks, kõikide poliitvangide vabastamine.
Teiseks, kodanike põhivabaduste taastamine ja mõistagi kõigi osapoolte vaheline poliitiline dialoog.
Samuti kordame me oma nõudmist nõukogule jõuliste meetmete vastuvõtmiseks Birma sõjaväehunta vastu, millest on saanud maailma juhtiv inimõiguste rikkuja.
<D>
(FR) Proua juhataja, tahaksin õnnitleda raportööre, komisjoni, proua Trautmanni ja härra Harbourit, kes suutsid viimasel hetkel kompromissi saavutada.
Pärast kaheaastast intensiivset tööd jõudsime kompromissini valdkonnas, mis tähistab juhtiva tööstussektori tulevikku.
Komisjoni ettepanekut spektri kasutamise kohta on muudetud õiges suunas, austades satelliittehnoloogia valdkonna saavutusi, ja komisjoni teadaanne tulevasest arutelust universaalteenuse üle ning ka muud juriidilised probleemid näitavad, et töö jätkub.
Seega on see alles esimene samm muude määruste ootamise suunas.
See projekt annab kodanikele erakordse juurdepääsu teabele ja kultuurile.
Siiski on infrastruktuuri ja kvaliteedi osas veel palju probleeme, sest kõigile ei ole tagatud sama kvaliteediga juurdepääsu, kui arvestada traadita kommunikatsiooniga seoses ikka veel esile kerkivaid paljusid tehnilisi probleeme.
Internetile juurdepääsu vabaduse, autoriõiguse ja konfidentsiaalsusega seotud probleemid koos kuritegevuse eest kaitsmise, eetikaeeskirjade kaitsmise ja noorte inimeste kaitsmisega - kas seda kõike ei ole haldamiseks mitte veidi liiga palju?
Mis saab neist, kes on kompromissi suhtes skeptilised; kas nad saavad esitada valmis lahenduse, mida kohe rakendataks?
Arvan, et see projekt tähendab märkimisväärset arengut.
Andkem seega valitud reguleerijatele valik, ning skeptikud saavad siis mõjutada neid uusi institutsioone, mis peavad vaid oma tõhusust tõestama.
<D>
(DE) Härra juhataja, lugupeetud volinik, daamid ja härrad, olukord Montenegros näitab, kuivõrd oluliseks võib osutuda referendumi korraldamine.
Seetõttu mõistan, miks hoiti täna täiskogus kõrgel arvukaid plakateid, mis nõudsid referendumi korraldamist, sest Lissaboni lepingi annab meile iseenesest võimaluse korraldada Euroopa inimeste jaoks sellist referendumi.
Arvan, et on oluline kaasata üldsust nõupidamisse ning anda neile võimalus avaldada soove.
Usun, et Montenegro puhul on vajalik täiustada riigi majanduslikku struktuuri; korrates härra Posselti sõnu, etendavad haridusasutused ja Euroopa Liidu programmid selles iseäranis olulist rolli.
Sama võib öelda ka energia kohta, sest energiatõhusus ja taastuvad energiaallikad on Montenegro jaoks tohutud proovikivid, pakkudes samal ajal ja ennenägematuid võimalusi.
Ühtasi on soovitav, et Montenegro liidaks rändlusteenuste direktiivi siseriiklikusse õigusesse, sest tänu sellele paraneb teabeedastuse kvaliteet Euroopa riikidega ning selle maksumuski muutub mõistlikumaks.
Keskkond on iseenesest mõistetavalt üks peamisi proovikive ning iseäranis jäätmekäitluse, heitvete puhastusjaamade ja reoveo küsimused kujutavad endast probleemi.
Kui soovime suurejoonelist rikkumata looduslikku ilu, on põhjust rakendada selle kaitseks uusimaid standardeid.
Euroopa Liit pakub keskkonna toetuse raamistikke, mida on vaja võimalikult kiiresti teostada.
<D>
(DE) Härra juhataja, lubage mul alustada tähelepanekuga, et tegemist on täna juba teise aruteluga välispoliitika üle, kui komisjoni ei esinda asjatundlik volinik.
Täna hommikul kõnelesime üleilmastumise teemal ning vastutav volinik ei viibinud selle juures; ning õhtulgi ei ole selle olulise teema eest vastutavad komisjoniliikmed kohal.
Mul ei ole midagi lugupeetud volinik Borgi vastu, kuid minu arvates on õige, kui komisjoni esindab volinik, kes vastutab parasjagu arutlusel oleva küsimuse eest.
Härra juhataja, olen tänulik, kui edastate selle palve komisjonile tulevikus toimuvate arutelude jaoks.
Ühtlasi olen veendunud, et see teenib kõikide volinike huve.
Tahan puhtsüdamlikult tänada härra Zaleskit tasakaaluka raporti eest.
Peame täiustama koostööd Ukraina sõpradega.
Seetõttu on hea, kui Euroopa naabruspoliitikat kujundatakse ka vastavalt ning Ukraina saab Maailma Kaubandusorganisatsiooni liikmeks.
Sellepärast peame pidama läbirääkimisi partnerlus- ja koostöölepingu loomise üle ning on hea, et toetame vabakaubanduspiirkonna mõtet, avaldades ettevaatlikult Ukraina väljavaateid Euroopas.
Lubage mul sellegipoolest märkida, et ma ei näe vaimusilmas Ukrainat tulevikus Euroopa Liidu liikmena.
Samavõrd oluline on täiustada kõnealuse riigi ja liidu vahelist koostööd, millest juba paljud kolleegid on juttu teinud ning mis toob mõlemale osapoolele tulu.
Minu arvates on viljakas koostöö ja lähedane solidaarsus ida-naabritega meie jaoks väga oluline.
Minu arvates on talumatu, et Venemaa teeb Ukrainaga koostööd vaid siis, kui Kiievi eesotsas on sobiv valitsus ning enamik Ukraina kodanikke on valinud õige parlamendi koosseisu.
See on tõepoolest talumatu ning Venemaa eksib kõnealust poliitikat rakendades.
Meie kui eurooplased ja Euroopa Liit peame toetama Ukraina inimesi teekonnal sõltumatuse ja kindlatel alustel seisva demokraatia suunas.
Härra Zaleski raport teeb suure ja olulise panuse selle jõupingutuse jaoks.
<D>
fraktsiooni ITS nimel. - (FR) Härra juhataja, daamid ja härrad, üks vähestest valdkondadest, mille puhul me tunneme, et Euroopa Liit saab riiklike algatustega võrreldes pakkuda tõelist lisaväärtust, on teadusuuringud.
Sellepärast me pooldamegi Euroopa Tehnoloogiainstituudi asutamist.
Me jagame ka raportööri muresid või probleeme.
Tuleviku EIT peab olema täiendav ega tohi konkureerida Euroopa tasandil teadusuuringute ja innovatsiooni valdkonnas juba läbiviidavate algatustega.
Peale selle ei tohi see tühjendada teadusuuringute ja tehnoloogia arengu seitsmendale raamprogrammile määratud eelarvet - mis on juba niigi küllalt kasin - vaid peab saama lisarahastamist.
Pidades silmas selle lahendust, mis koosneb riiklike ja erapartnerite kokkutoomisest, oleks palju parem, kui selle vahendid tuleksid peamiselt erafinantseerimisest ja põhitegevustulust.
See oleks märgiks selle kasulikkusest ja mõjususest.
Peale selle peaks Euroopa Liit andma tõuke, selle asemel, et luua veel üks bürokraatlik organisatsioon, mis on koormaks Euroopa maksumaksjatele.
Neil põhjustel näib, et EITi märgis on parem mõte kui võimalus, et instituut annaks välja oma kraade ja diplomeid.
Ka selles osas peab EL pakkuma lisaväärtust ja mitte püüdma asendada seda, mis on juba olemas.
Lõpuks, see hirm mõttetu dubleerimise ees, samuti teiste programmidega finantsilise ja funktsionaalse konkureerimise ees, on viinud meid toetama varasema staadiumi hindamist, kui kavandas komisjon, ehkki järgmiste hindamiste sagedus iga seitsme aasta järel tundub liiga pikana.
Kui meie kartused tõeks saavad, siis peaksime kiiresti tegutsema, et teha määrusesse vajalikke kohandusi või isegi olulisi muudatusi.
Teise võimalusena, isegi kui see pole Euroopas kombeks, võiksime selle eksperimendi lõpetada.
<D>
Härra juhataja, alustuseks tahan südamest tänada kõiki, kes on selle raporti koostamisele kaasa aidanud.
Ma esitasin Türgi 2008. aastal tehtud edusammude kohta kriitilise, kuid õiglase hinnangu.
See raport sisaldab mitmeid märkusi, peegeldab Türgit ennast ja edastab vaid ühe selge sõnumi - juba kolmandat aastat järjest on poliitilise reformi nimel liiga vähe ära tehtud.
Poliitiline reform ja Kopenhaageni kriteeriumide täitmine on esmatähtsad.
Asi ei ole peatükkide avamises.
Asi on selles, mis ühendab Euroopa kodanikke - õigusriigi põhimõtetes, sõltumatus ja erapooletus kohtusüsteemis, sõnavabaduses, hästitoimivas ajakirjanduses ja iga inimese kodanikuõigustes.
Härra juhataja, nendes valdkondades tuleb rohkem ära teha.
Alles siis saab hakata avama poliitilisi peatükke.
Härra juhataja, Türgi ei tohiks poliitilisi kriteeriume meile ette kirjutada.
Ametisse astudes ütles Türgi valitsus oma kodanikele, et Türgit on vaja tänapäevasemaks muuta.
Seetõttu tuleb poliitilisi kriteeriume uuendada, sest sotsiaalse suunitlusega turumajanduse loomiseks peab inimestele andma võimaluse tunnetada oma loomingulisust ja kõikidel kodanikel peavad olema samad õigused.
Seetõttu on poliitilised kriteeriumid meie raportis kesksel kohal.
Kui ma koos väliskomisjoni, parlamentaarse ühiskomisjoni ja teistega Türgis käisin, jäi mulle mulje, et midagi oli muutumas, ja ma nägin tunneli lõpus valguskiirt, nagu volinik Rehn enne märkis.
Kümme aastat tagasi ei oleks ma kurdikeelseid telesaateid ette kujutanud.
Ka seda on raportis mainitud.
Lisaks on mul väga hea meel Türgi positiivse tegevuse üle Kaukaasias.
Ma olen väljendanud oma poolehoidu esimestele sammudele selle poole, et avada piirid Armeeniaga, sest ka nemad peavad vabanema oma praegusest eraldatusest.
Härra juhataja, nende reformide läbiviimiseks on kehtestatud riiklik programm.
Need kõik on head näitajad ja ma loodan väga, et Türgi asub nüüd koos uue läbirääkijaga neid reforme arutama.
Nüüdisaegne ja jõukas Türgi on türklastele väga vajalik, kuid kindlasti on see äärmiselt tähtis ka meile kõigile siin Euroopa Liidus - seda räägin ma kõikides liikmesriikides.
Härra juhataja, tahaksin veel paarile asjale tähelepanu juhtida.
Sageli saame teateid, et meedia- ehk ajakirjandusvabadus jätab soovida ning et oma õigusi kasutava ajakirjanduse suhtes korraldatakse hiljem maksurevisjon või võetakse tema suhtes muid meetmeid.
See peab muutuma.
Lõpetuseks soovitan Euroopa Parlamendi Sotsiaaldemokraatide fraktsioonil esitatud muudatusettepanekuid mitte pooldada ja nõustuda raportiga praegusel kujul.
Me mööname, et parandusi tuleb teha, kuid me ei tohiks esitada lisanõudmisi, sest need ei ole vajalikud ja need toovad kaasa üksnes parlamendi lõhenemise.
<D>
Austatud juhataja, eesistujariiki Hispaaniat hinnatakse Lissaboni lepingu institutsioonilise rakendamise põhjal.
Peaminister, ma soovin teile palju edu.
Et kiirendada majanduse taastumist ja uute töökohtade loomist, tuleb teil viia lõpule Euroopa Liidu siseturu kujundamine, sealhulgas avada teenuste turud valdkondades, mida siiani käsitatakse eranditena.
Kuni seda pole saavutatud, ei ole ühelgi Euroopa Liidu strateegial kuigi suurt mõju.
Ma toetan teie kavatsust luua ühine energiaturg, mille aluseks on energiavõrkude sidumine kogu Euroopas.
Te võiksite sellega seoses aluseks võtta Euroopa Parlamendi seisukoha energiaalase välispoliitika ja solidaarsuse kohta, mis võeti vastu juba 2007. aastal ja ootab rakendamist.
2020. aasta strateegia tähendab info- ja kommunikatsioonitehnoloogia rakendamist igapäevaelus, võttes kasutusele parimad tavad, mida on praktiseeritud nendes liikmesriikides, kus selles valdkonnas on juba edusamme tehtud.
Loodan, et teie eesistumise ajal otsustatakse ära ka infotehnoloogiasüsteemide haldamiseks keskse asutuse loomine, mida Euroopa ilmselgelt vajab.
Kiiresti on vaja välja töötada ka tõhus ja usaldusväärne Euroopa küberjulgeoleku strateegia.
Loodan, et Euroopa Liit mängib uue idapartnerluse raames aktiivsemat rolli Lõuna-Kaukaasia piirkonna olukorra stabiliseerimisel.
Lõpetuseks teen ettepaneku jääda kindlaks Euroopa Liidu ühisele seisukohale Kuuba suhtes, kuni pole kinnitust leidnud, et Kuubal on toimunud tegelikud muutused.
Kahjuks ei anna opositsiooniga kohtuda soovinud sotsialistist Euroopa Parlamendi liikmele sissesõidukeelu kehtestamine tunnistust olukorra tegelikust muutumisest.
<D>
Proua juhataja, tahaksin sarnaselt John Bowise ja Jules Maateniga avaldada volinikule kiitust rohelise raamatu eest, mida ei avaldatud minu meelest mitte päeva ega tundigi liiga vara.
Volinik ütles ka ise, et vananeva rahvastiku suuruse kasv avaldab tõepoolest suuremat survet tervishoiusüsteemidele, aga samuti ja peamiselt just sealsetele töötajatele.
Igaüks, kes vaevub kuulama kõnealuses valdkonnas töötavaid inimesi, teab, et üldised töötingimused on ülimalt rängad nii füüsiliselt kui sageli ka vaimselt.
Töö selles sektoris on vaevanõudev ja tihti alatasustatud.
Seega ei tohiks tulla üllatusena tööjõu suur voolavus selles valdkonnas.
Samuti on tõsi see, et liigagi tihti on lepingud väga ebakindlad, mistõttu paljud inimesed lõpetavad selles valdkonnas töötamise ennetähtaegselt.
Minu arvates peab Euroopa Liit seetõttu tegelema oma poliitikas mitme tahuga: jätkusuutliku tööhõive, hea töökeskkonna, turvaliste töötingimuste, ajude äravoolu vältimise ja inimväärsete tööoludega.
Volinik viitas õigustatult direktiivile, millega John Bowis praegu töötab - piiriülese tervishoiu direktiivile.
Kui ma olen vestelnud kõnealuse valdkonna töötajatega, on nad juhtinud agaralt tähelepanu ka tervishoiu alal töötamise ja tööaja direktiivi seosele.
Selles direktiivis lähtutakse praegu tööaja kestuse määramisel lepingutest, mitte aga inimestest.
Olen kuulnud, et mõned Poola arstid töötavad nädala sees tavalepingute alusel Poola haiglates ja sõidavad nädalavahetuseks Ühendkuningriiki 48-tunnist vahetust tegema.
See on loomulikult midagi ennekuulmatut.
Seda tuleks tööaja direktiivis eriti arvesse võtta.
Loodan seega, et see teema tuleb käsitlusele ka meie arutelus rohelise raamatu üle.
<D>
(ES) Härra juhataja, sooviksin väljendada sügavat pettumust, seda mitte ainult sotsialistidest liikmete seisukohast - geograafiliselt ääremaal asumisele vaatamata - käesoleva raporti kohutava ajastuse üle.
Esiteks on ta tulnud liiga vara.
Me pole veel isegi hinnanud Eurovignette II, mida hakati alles kuus kuud tagasi ellu rakendama, ent siin me oleme, avanud uue toimiku.
Lisaks oleme julma finants-, majandus- ja sotsiaalse kriisi haardes, mis on kaupade veole laastavalt mõjunud.
Seetõttu on kõlab halva naljana panna praegu ette meedet, mis tahes-tahtmata tähendab kaupade maksumuse tõstmist, eriti nendel, mida transporditakse Euroopa äärealade riikides, mis on just need, mida puudutavad kõige hullemini töötus ja raudteedest või merekiirteedest alternatiivide puudumine.
Neid pole lihtsalt olemas ning, veelgi enam, piiri ääres pole tahet.
Lisaks sellele on Euroopa Parlament oma ajaloo jooksul kutsunud üles kõikide transpordiliikide ning mitte ainult juba piiriülesele maksustamisele kuuluva transpordi rahvusvahelistamisele.
Palusime komisjonil üritada tõeliselt loovalt saavutada solidaarsusel rajanev ühendvedude süsteem ning säilitada nõnda meil Euroopas pühendumus koostalitluslikule logistikaahelale.
Käesolev tekst on oma erapoolikuses sellega vastuolus.
Lõpuks olen pettunud, sest arvan, et on ebaaus öelda inimestele, et käesolev instrument lahendab igavaseks nende igapäevase ummikute probleemi.
Kui see tõele vastaks, oleks maanteeveovaldkond esimene seda nõudma, sest see on rühm, mis juba maksab linnade liiklusummikutest põhjustatud viivituste eest.
Raportöör paneb ette kompromissi, mis väärib kiitmist teravuse eest, kuid sisaldab ilmset juriidilist nõrkust, mida komisjon eitab, kuigi seda näeb, rääkimata segasest sõnumist, mida kodanikele saadame, kui kehtestame Euroopa eeskirjad, mida liikmesriigid omal äranägemisel ellu rakendada võivad.
Nagu olen öelnud, on see saabunud valel ajal ning tegemist on ebatäieliku instrumendiga, millest ilmneb vähe solidaarsust, vähemalt Euroopa äärealadega.
<D>
kirjalikult. - Toetan parlamendiliige Evansi koostatud raporti tarbijakaitse üleskutseid, eelkõige nõuet, et komisjon viiks läbi online-reklaami sektoriuuringu.
Segadust tekitavad online-pakkumised ja reklaam eksitavad tarbijaid sageli, vaatamata Euroopa õigusaktidele, millega püütakse seda vältida.
Komisjon peab tegutsema, et tagada selle valdkonna õigusaktide järgimine, et need ei oleks vaid suusõnalised tarbijaõigused.
Kiidan heaks nõuded, et komisjon viiks läbi uuringu konkurentsi mõjust tarnijate ja jaemüüjate ebavõrdsele suhtele.
See on eriti suur probleem Iirimaal.
Sellisel konkurentsipoliitika ebavõrdusel ei tohiks lubada jätkuda; nii karistatakse tarbijaid juba niigi problemaatilises majandusolukorras veelgi.
Samuti kiidan heaks üldise grupierandi määruse, mis lubab liikmesriikidel eelistada abi andmisel VKEsid, piirkondlikku arengut, koolitust, tööhõivet ja riskikapitali.
Ettevõtlikkust ja uuendusi toetavad ning VKEsid abistavad meetmed tuleks sellistel rasketel aegadel kiiresti kasutusele võtta.
VKEd on majanduse nurgakivi ja meie kohus on tagada meie parim ühisabi neile.
<D>
(PL) Austatud juhataja! 2009. aasta Euroopa Ombudsmani tegevuse aruannet analüüsides täheldasin rõõmuga, et ombudsmani ja petitsioonikomisjoni koostöö on edasi arenenud.
Ma hindan kõrgelt alates 2003. aastast ombudsmanina tegutsenud professori Diamandourose tööd ja samuti tema pingutusi kodanike teavitamisel kaebuste esitamise võimalustest ja ELi halduse valest toimimisest ning nende julgustamisel teostada oma õigusi.
Arvestades, et vaid 23% üle 3000st kaebusest, mis registreeriti 2009. aastal, ei kuulunud ombudsmani volituste hulka, siis peab ta kahtlemata oma teavitustegevust jätkama.
Ombudsman saab oma piiratud pädevuse tõttu uurida üksnes Euroopa Liidu institutsioonide ja organite vastu esitatud kaebusi.
Tähtis on siiski see, et kõik, kes esitavad ombudsmanile kaebuse, mida ei ole formaalselt võimalik vastu võtta, saaksid teavet selle kohta, millise ametiasutuse poole nad igal konkreetsel juhul peavad pöörduma.
Oluline on ka rõhutada, et Lissaboni lepingu jõustumisega on ombudsmani demokraatlik legitiimsus märkimisväärselt suurenenud ning tema volitused on laienenud välispoliitikasse.
Samuti tuleks märkida, et ombudsman on aina enam tegutsenud omaalgatuslikult; näiteks Euroopa Liidu maksete hilinemise, puuete ja diskrimineerimise puhul.
Tänu tema tegevusele on kehtestatud Euroopa hea haldustava eeskiri.
Veel üks hea uudis on, et menetluseks vajalik aeg on vähenenud üheksa kuuni.
Ombudsmani tõhususest ja heast koostööst teiste organitega annab tunnistust ka sellise juhtumite suur osakaal, kus institutsioon, kelle suhtes kaebus esitati, saavutas kokkuleppe või juhtum lahendati kaebuse esitaja kasuks.
2009. aastal esines seda nii suures osas kui 56% juhtumitest.
Ma loodan, et ombudsman jätkab meie ja teiste institutsioonide toetusel oma tööd samasuguse energiaga ja isegi tõhusamalt kui siiani.
<D>
komisjoni liige. - Proua juhataja, esiteks sooviksin avaldada asepresident Tajani nimel kahetsust selle üle, et ta ei saa siin meiega olla.
Ta on väga olulisel visiidil Jaapanis.
Lubage mul kohe asja juurde asuda.
Komisjon on jätkuvalt täielikult pühendunud Euroopa Liidu poliitika kujundamisele linnaliikluse valdkonnas, kuna on veendunud, et kuigi vastutus linnaliikluse eest lasub peamiselt kohalikel, piirkondlikel ja riiklikel asutustel, pakuvad Euroopa tasandi meetmed teatud konkreetsetes valdkondades lisaväärtust.
On tõsi, et kuigi linnad on erinevad, seisavad nad silmitsi ühiste raskustega.
Linnaliikluse probleemid on märkimisväärsed ja järjest süvenevad ning mõjutavad paljusid kodanikke ja ettevõtteid, kes puutuvad kokku liiklusohutuse probleemidega, piiratud ligipääsuga ühistranspordile, liiklusummikute ja saastest tulenevate terviseprobleemidega.
Linnaliikluse olulisuse näitlikustamiseks lubage mul esitada mõned andmed: 60 % elanikkonnast elab linnades ja 85 % Euroopa Liidu sisemajanduse koguproduktist (SKP) pärineb sealt.
Linnades toodetakse aga ka 40 % atmosfääri paisatavast CO2 kogusest ja kaks kolmandikku liiklusõnnetustest leiab aset linnades.
Lõpetuseks - liiklusummikud, mis on üheks peamiseks probleemiks, millega kodanikud iga päev peavad kokku puutuma, vähendab igal aastal Euroopa Liidu SKP-d umbes 1 % võrra.
Säästev linnaliiklus mängib seetõttu olulist osa kliimamuutuste, majanduskasvu ja liiklusohutusega seotud eesmärkide saavutamisel.
Seetõttu on komisjon selles valdkonnas alates 1995. aastast käivitanud algatusi, et soodustada parimate tavade vahetust.
Sellise tegevuse kõrghetkeks oli erakordselt edukas CIVITASe programm, mis käivitati 2000. aastal.
2007. aasta rohelises raamatus "Uued suunad linnalise liikumiskeskkonna arendamisel” määratleti seega ühenduse tasandi võimalike täiendavate meetmete laiad valdkonnad eesmärgiga edendada keskkonnahoidlikumaid ja ohutumaid linnu ning arukamat ja ligipääsetavamat linnatransporti.
Kuid mida on võimalik teha konkreetselt Euroopa Liidu tasandil?
Me saame aidata kohalikel asutustel ellu viia asjassepuutuvaid Euroopa Liidu poliitikaid ja kasutada võimalikult hästi ära Euroopa Liidu rahastamist.
Uuenduslike lähenemisviiside tutvustamine ja rakendamine kogu Euroopa Liidus võib anda nendele asutustele võimaluse saavutada väiksemate kuludega rohkem ja paremaid tulemusi.
Me saame aidata turgutada uute tehnoloogiate, näiteks keskkonnahoidlike ja energiatõhusate sõidukite, turgusid ja hõlbustada ühtlustatud normide kehtestamist uute tehnoloogiate laialdaseks turuletoomiseks.
Lõpetuseks - Euroopa Liit saab suunata kohalikke asutusi lahenduste poole, mis on koostalitusvõimelised ja hõlbustavad ühtse turu ladusamat toimimist.
Komisjon jätkab seega oma tegevust, kuna arvame sarnaselt valdavale enamusele sidusrühmadest, et Euroopa Liidu tasandil tegutsemisest on palju kasu kohaliku, piirkondliku ja riikliku tasandi algatuste toetamisel.
Lubage mul nüüd vastata teie küsimusele, miks on linnaliiklust käsitleva tegevuskava vastuvõtmine viibinud.
Kahjuks ei olnud tingimused sobivad selleks, et komisjon oleks saanud vastu võtta põhjaliku tegevuskava enne 2008. aasta lõppu.
Mu kolleeg, asepresident Tajani sooviks aga teile kinnitada, et ta on jätkuvalt pühendunud selle tegevuskava vastuvõtmisele ja sellele, et töötada välja Euroopa Liidu poliitika linnatranspordi valdkonnas, mis oleks samas täielikult kooskõlas subsidiaarsuse ja proportsionaalsuse põhimõttega.
Seetõttu ei kavatse komisjon välja pakkuda ühte ja kõigile sobivat lahendust; vastupidi - me sooviksime töötada välja meetmete paketi, mis sisaldab lühikese ja keskmise tähtajaga praktilisi meetmeid, et pakkuda linnadele välja vahendid, mille abil terviklikult tegeleda linnaliiklusega seotud küsimustega.
Seejärel saavad kohalikud asutused ise otsustada, milline vahend on nende eesmärke ja vajadusi silmas pidades sobivam.
Selleks, et kustutada kahtlusi, mida võib veel esineda seoses Euroopa Liidu strateegilise rolliga linnaliikluse valdkonnas, kavatseb asepresident Tajani näidata konkreetsete meetmete abil seda, kuidas Euroopa Liit saab anda linnaliiklusele Euroopas lisaväärtuse ja tõsta selle kvaliteeti.
Rohelisele raamatule antud vastukajade ja sidusrühmadega läbi viidud mitmete arutelude põhjal on määratletud mitmed meetmed, mis selle aasta jooksul tarvitusele võetakse.
Uuenduslike lahenduste ja uute tehnoloogiate edendamiseks oleme juba avanud pakkumiskutse, mille tähtaeg on märtsi lõpus ja mille raames rahastatakse välja valitud projekte kuni 50 % ulatuses.
Pärast keskkonnasäästlike ja energiatõhusate maanteesõidukite edendamist käsitleva direktiivi jõustumist, mis toimub millalgi märtsi paiku, algatame veebilehe loomise selleks, et soodustada keskkonnasäästlike sõidukite ühishankeid.
Teabe ja lähenemisviiside vastastikuse tutvustamise osas kavatseme aprilli paiku sisse seada veebilehe, kus pakutakse teavet linnaliiklust puudutavate õigusaktide ja selle rahastamise kohta Euroopas, samuti heade tavade kohta.
Samuti mõtleme koos sidusrühmadega CIVITASe programmi tuleviku üle ja selle üle, kuidas tugineda CIVITASe rahastatud meetmete raames saadud laialdastele teadmistele ja kogemustele.
Lõpetuseks - selleks, et suurendada teadmisi säästvat liikumiskeskkonda hõlmavast poliitikast, käivitame uuringu roheliste tsoonide eri aspektide kohta ja uuringu, mis käsitleb ühistranspordisüsteemide koostalitusvõime suurendamise võimalusi.
Samuti kavatseme luua asjatundjatest koosneva võrgustiku selleks, et käsitleda linnateede hinnakujundust ja väliskulude arvesse võtmist.
Ma olen veendunud, et see meetmete pakett, mis peagi Euroopa tasandil käiku lastakse, on oluliseks aluseks sellele, et linnaliikluse valdkonnas edasi liikuda.
<D>
fraktsiooni UEN nimel. - (PL) Proua juhataja, fraktsiooni Liit Rahvusriikide Euroopa eest nimel sooviksin ma avaldada toetust Jan Mulderile.
Raportiga kaasnev mure on olnud tagada, et nõuetele vastavuse põhimõte ja sellega seotud kontroll ei karistaks põllumajandustootjaid ebaõiglaselt.
Põllumajandus ei ole lihtsalt üks majandustegevus.
Sellel on konkreetne sotsiaalne roll.
Toetused, mis sõltuvad paljude keskkonnaalaste nõuete täitmisest ei ole kasulikud ei põllumajandustootjatele ega ka ühiskonnale tervikuna.
Nende toetuste sotsiaalset rolli tuleks pidevalt rõhutada.
Suur osa ühiskonnast ei ole teadlik sellest rollist ning seda peab neile selgitama.
Sooviksin teha väga tähtsa märkuse.
Me nõuame oma põllumajandustootjatelt nõuetele vastamise põhimõttest kinnipidamist.
Me kehtestame neile tingimused.
Me peaksime kehtestama samasugused tingimused ka neile, kes ekspordivad põllumajandustoodangut Euroopasse.
Eriti peaks kehtestama samasugused nõuded seoses loomade heaoluga eranditult kõikidele sissevedudele.
Seda nõuavad nii majandus- kui ka humanitaarhuvid.
<D>
kirjalikult. - (FI) Demokraatia tähendab sõna-sõnalt rahva võimu.
Ilma rahvata ei saa demokraatiat olla ja rahval ei ole hea ilma demokraatiata olla.
Iirimaal sai rahvas uue põhiseaduse ehk Lissaboni lepingu üle hääletada.
See oli demokraatia ja iirlased hääletasid vastu kõigi teiste rahvaste nimel.
Vastuhääled moodustasid 53,4% häältest, poolthääli oli 46,6%.
Nad ei tahtnud Iirimaal, et EL liiguks liitriigi suunas või muutuks militaarseks või toimuks nihe suurte riikide võimu poole.
Liitriigi ideed toetavad mehed ja naised, kes on kehvad demokraadid ja viletsad kaotajad.
Nad on hakanud lepingut jõuga taaselustama.
Nad ütlevad, et väikeseid riike ei ole vaja, kui nad ei allu suurte riikide vägagi tõelisele jõule.
Sedasi suruvad nad läbi vale arusaama ELi demokraatiast.
Iirlasi mõistetakse hukka selle pärast, kuidas nad oma võimu kasutasid, kuid keegi ei naera ungarlaste üle, kuigi nende parlament hääletas poolt isegi enne, kui loetamatu leping neile edastatud oli.
Iiri rahva otsus on demokraatia, kuid Ungari parlamendi oma seda ei ole.
Soov saada ELile põhiseadus ei tulene mitte inimeste vajadustest, vaid soovist kohendada eliidi võimu.
Ilma referendumita oleks see võimu haaramine - seda nii väikestes kui ka suurtes riikides.
<D>
fraktsiooni Verts/ALE nimel. - (DE) Proua president, sooviksin hr Harbourit sünnipäeva puhul õnnitleda.
Et meie viljakas koostöö jätkuks!
Ja loomulikult soovin tänada kõiki kolme raportööri.
Nagu te võib-olla teate, olin oma fraktsiooni variraportööriks kõigi kolme raporti puhul, mistõttu ma tean, kuivõrd väsimatud on olnud teie jõupingutused selle komisjoni ettepaneku oluliste tahkude täiustamisel.
Samas sooviksin tänada volinik Verheugenit, kes märkis veel kord, et ettepanek lahkub parlamendist paremal kujul kui see saabus.
Minu arvates on see oluline märkus, sest me kõik oleme kõnealuste õigusnormide kallal palju tööd teinud.
Oleme tõesti andnud endast parima, et parandada tingimusi nii ettevõtetele kui ka tarbijatele.
See pakett koosneb kolmest osast.
Seaduslikult turustatavate kaupade vastastikuse tunnustamise määruse põhieesmärk on eemaldada mittetariifsed tõkked, mida võib nimetada ka protektsionistlikeks tõketeks.
Komitees hoidsime siiski tasakaalu, millele viitas hr Verheugen ja mida ka mina pean väga tähtsaks, kuigi see on käesolevas arutelus aeg-ajalt tähelepanuta jäetud.
Ühest küljest tuleb mittetariifsed tõkked eemaldada, samas kui teisalt peaks loomulikult jääma liikmesriikide otsustada, kas teatavaid tingimusi kohaldada.
Näiteks, Saksamaal on meil probleem natsisümboolikaga.
Seega, kui esineb teatavaid probleeme mõningate toodetega, mida ei saa üksikutes liikmesriikides tunnustada eetilistel põhjustel, peaks nendele liikmesriikidele jääma õigus selliseid tooteid keelustada.
Tuleb säilitada tasakaal.
Minu arvates on see väga tähtis, sest see on ainus viis, kuidas siseturg ja ühtse turu põhimõte leiaksid laialdase heakskiidu nii tarbijate kui ka asjaomaste ettevõtjate seas.
Selles suhtes oleme teinud suure sammu edasi.
Samuti on minu arvates tähtis, et oleksid rajatud kontaktpunktid ning oleks tõendatud, et need ei tekita täiendavat bürokraatiat, arvestades asjaolu, et kontaktpunktid on juba loodud teenuste direktiivi alusel ning seoses kutsekvalifikatsiooni vastastikuse tunnustamisega.
Mida rohkem kontaktpunkte me rajame, seda suurem on koormus igale liikmesriigile.
Ka selles suhtes oleme tegutsenud äärmiselt vastutustundlikult.
Veel üks tähtis asi meie arvates oli vajadus öelda, mida me ka loomulikult tegime, et vastastikune tunnustamine toimib ainult siis, kui turulepääsule kohaldatavad tingimused on kõikides liikmesriikides samad.
Kahtlemata kehtisid liikmesriikides erinevad tingimused.
Mõned soosisid turujärelevalve erastamist või osalist erastamist, mõned valisid sertifitseerimise, kusjuures sertifitseerimisorgan oli rohkem või vähem eraõiguslik.
Oleme teinud kristallselgeks, et turu akrediteerimine saab olla üksnes riiklik kohustus, mistõttu oleme pannud liikmesriikidele suurema vastutuse.
Leian, et see on väga tähtis samm.
Turujärelevalve on loomulikult ka tooteohutuse saavutamise ja säilitamise võtmeks Euroopa Liidus.
Kui räägime direktiivide ja määruste karmistamisest, peaksime alati meeles pidama, et direktiiv või määrus on ainult nii tõhus kui selle täitmise kontrollimise vahendid ehk käesoleval juhul turujärelevalve mehhanismid liikmesriikides.
Selles suhtes on liikmesriikidel nüüd suurem kohustus arendada, rahastada ja tööjõuga varustada oma turujärelevalvesüsteeme.
Minu arvates on see väga tähtis tingimus.
Eelolevatel aastatel peab parlament jätkama järelevalve teostamist, tagamaks, et rangem turujärelevalve ka tegelikult teoks saab.
Teine tähtis tahk on töövahendid, mille eest vastutas pr Schaldemose.
See raamotsus annab meile töövahendid tulevaste direktiivide koostamiseks, mis tagab suurema õigusliku järjepidevuse olulistes küsimustes, määratledes selge ja sidusa seisukoha eelkõige CE-vastavusmärgise suhtes, kuid ka importijate seisundi suhtes kaubandusahelas.
Oleme suurendanud importijate vastutust kogu Euroopa Liidus.
See oli teine väga tähtis samm edasi.
Kokkuvõttes võime esitatud paketiga väga rahul olla.
Samuti toetavad seda laialdaselt kõik fraktsioonid.
Lõpetuseks soovin tänada nõukogu eesistujariiki Sloveeniat.
Eesistujariik Sloveenia tugeva toetuseta ei oleks me suutnud seda küsimust esimesele lugemisele eelnenud lühikese aja jooksul lahendada.
Tänan eriti Euroopa Komisjoni ning siseturu- ja tarbijakaitsekomisjoni sekretariaati.
Nendeta ei oleks me kindlasti suutnud ajakavast kinni hoida ega saavutada esimese lugemise ajaks tõelist kompromissi.
<D>
komisjoni liige. - (CS) Hr juhataja, see arutelu on olnud äärmiselt kõikehõlmav ja üksikasjalik.
Oleks väga raske anda üksikasjalikku vastust üksikutele kommentaaridele, sestap lubage mul vastuseks esitada lühikokkuvõte.
Esiteks, mulle tundub, et arutelu on selgelt näidanud, et parlament tervitab sotsiaalse tegelikkuse hindamise mõtet, ja kuigi ma nõustun hr Cercasiga, et diagnoos ei ole sama, mis ravi, siis olen ka arvamusel, et ravi ei ole võimalik ilma diagnoosita.
Meie ühiskond muutub pidevalt ja me peame leidma uusi meetodeid sellega kohanemiseks või vanu meetodeid ümber kujundama.
Et see õnnestuks, peame mõistma üldpilti.
Minu arvates on arutelu veel üks ühine nimetaja ja see on, et kuigi sotsiaalne tegelikkus liigub teataval määral omasoodu, on meil ka meie oma väärtushinnangud: üleüldine Euroopa arusaam Euroopa sotsiaalmudelist, mis hõlmab sotsiaalset kaasamist ja sotsiaalkaitset ning tegevust üldiselt.
Seetõttu ei ole meie mõtte- ja tegevusmudeli kohaselt vastuvõetav olla passiivne.
Alati on võimalus katsetada aktiivset poliitikat ja aktiivset sekkumist.
Sooviksin rõhutada ka veel kolmandat ideed.
Ei ole kahtlustki, et, nagu enamik poliitikaid, on enamik Euroopa otsuseid kooskõlas ka subsidiaarsuspõhimõttega, mille kohaselt teatava probleemi lahendamiseks mõeldud poliitikaga tegeletakse parimal ja tõhusaimal viisil.
See tähendab, et liikmesriikide positsioonis sotsiaalpoliitika suhtes ei ole kahtlustki.
Teisalt näitab arutelu selgelt ka seda, et eesmärki ei ole võimalik saavutada ainuüksi liikmesriikide tasandil, ilma Euroopa tasandil tehtavate jõupingutusteta.
Seetõttu on meie kohustus leida selles vallas kõige kasulikum ja tõhusam sünergia.
Arutelu käigus tõusetus mure, mida ka mina teataval määral jagan: mure ohu pärast, et erinevate liikmesriikide sotsiaalpoliitika ebavõrdsus ja kokkusobimatus võib tingida konkurentsi, mis võib langetada sotsiaalseid standardeid.
Euroopa Komisjon ei taha sel juhtuda lasta.
Meie juhtpõhimõte on muuta eraldiseisvad Euroopa sotsiaalpoliitikad omavahel kokkusobivaks viisil, mis tagab konkurentsi ja arengu alt üles, et saavutada areng, mis alati sisaldab sotsiaalsed mõõdet.
Daamid ja härrad, arutelu näitab selgelt ka seda, et sotsiaal- ja majanduspoliitikat ei saa kujundada ”kas/või”-põhimõttel.
Ainus võimalus on "mitte ainult / vaid ka”, mis tähendab mõlema poliitika tasakaalustatud koosarendamist, eelistamata üht teisele.
Tavaline suundumus on eelistada majanduspoliitikat.
Kuid arutelust oli selgelt näha, et Euroopa Parlament ei poolda seda lähenemisviisi.
Daamid ja härrad, te mainisite laia hulka üksikprobleeme, nimelt tervishoiuteenuseid, sealhulgas juurdepääsu ravimitele ja tervishoiu üldist korraldust.
Te arutasite rahvastiku vananemise mõju ja üldist huvi pakkuvate teenuste tähtsust.
Mul on hea meel, et kõik need seisukohad on esindatud Euroopa Komisjoni strateegiadokumentides.
Me püüame lõimida need üleüldise strateegiaga.
Daamid ja härrad, lubage mul lõpetuseks väljendada tänu pr Lynne'ile, kelle raport, mida siin praegu arutatakse, on kahtlemata tähtis osa üleüldistest jõupingutustest edusammude tagamisel kogu Euroopa Liidus.
<D>
Valitsemise detsentraliseerimine suurendab piirkondlike ja kohalike omavalitsuste vastutust.
Teavad ju kohaliku tasandi ametivõimud kõige paremini oma piirkonna ja sealsete elanike vajadusi, mistõttu nad saavad üldeesmärke oma potentsiaali ja võimalustega kohandada.
Saavutame edu siis, kui liikmesriigid teevad oma tööd südamega ja annavad vastutuse õige tasandi ametivõimudele.
Peame toetama alt-üles-lähenemisviisi, mis on paindlik ja sidus.
Ühtekuuluvuspoliitika peab olema kasutajakeskne.
Halduskulusid on vaja vähendada ja menetlusi lihtsustada, sest nende keerukus mitte ainult ei vii sagedaste vigadeni, vaid ka peletab abisaajad neile mõeldud toetusest eemale.
Räägime eksimuste ohu vähendamisest, aga me ei tohiks unustada ka valitud plaane ja eesmärke.
Mõtlen siin uuendusmeetmeid.
Oleme uuenduslikud meetodid tähtsale kohale seadnud ja peame nüüd arvestama vigade võimalusega.
Seetõttu peaksime endilt küsima, kas tahame ette võtta eksperimenteerimist ELi 2020. aasta strateegia eesmärkide vaimus või soovime selle asemel hoopis vigu vähendada, mis aga tähendaks kodanike heidutamist uuenduslikke, aga mõnikord ebakindlaid ettevõtmisi alustamast.
<D>
fraktsiooni PPE-DE nimel - (PL) Hr juhataja, me seisame silmitsi kahe erineva probleemiga.
Esimene on seotud nafta- ja gaasihinnaga.
Euroopa Liit impordib enamikku eespool nimetatud ressurssidest.
Teine puudutab elektrienergia hinda.
Esimese punkti osas sooviksin ma öelda, et nafta- ja gaasihinnad võivad langeda, kui tootjad, mitte ainult tarbijad, hakkavad alluma turujõududele.
See on teemaks Euroopa Liidu läbirääkimistel Venemaaga, Põhja-Aafrika riikidega ja OPECiga.
Me peame samuti märkimisväärselt parandama energiatõhusust ja energia säästmist.
Meie kohus on seda teha ja me peaksime prioritiseerima seda ülesannet.
Me oleme arutanud seda juba kaua.
Ilmselt peaksime me edendama ka taastuvate energiaallikate kasutamist, kuna see kasutaks ära meie sisemisi energiavarusid.
Kuid sellest siiski ei jätku meie eesmärkideks.
Seetõttu peame kaaluma oma kivisöe- ja tuumaenergiat.
Kui me soovime ennetada drastilisi hinnatõuse, ei saa me lubada endale nende kahe energiaallika tähelepanuta jätmist.
See viib meid teise punktini, nimelt elektrienergiani.
Elektrienergia maksumust saaks vähendada kindla püüdega luua ühtne Euroopa energiaturg.
Vaja on kiiresti rakendada kolmas energiapakett.
Me saame kontrollida elektrienergia hindu ka energia- ja kliimamuutuse paketi mõistliku ja järkjärgulise rakendamise kaudu.
See on eriti oluline elektrienergia sektori jaoks.
Seoses viimasega on oluline kaaluda võrdlusuuringut või sammsammulisi kokkuleppeid heitkogustega kauplemise skeemi direktiivis.
Ma sooviksin tänada komisjoni sellise raske töö ettevõtmises neis küsimustes ning resolutsiooni autoreid teema tõstatamise eest.
<D>
(PL) Härra juhataja, majandus- ja rahaliidu esimese kümne aasta õnnestumist tuleks hinnata rahvusvahelisest vaatepunktist.
Tuleks küsida, kas Euroopa Liit on näidanud enda eeliseid peamiste maailma konkurentide, s.t USA ja Aasia ees.
See vaatepunkt näitab selgelt, et euroala bilanss on miinuses.
Euroopa Liit on arenenud konkurentidest aeglasemalt.
Töökohtade arvu kasv ja eriti tööviljakuse kasv on olnud väiksem kui Ameerika Ühendriikides, Aasiast rääkimata.
See tähendab, et ühisraha ei täida oma põhilist ülesannet.
Veel üks aspekt puudutab euroala tulevikku - Euroopa Keskpanga ja ELi institutsioonide dokumentides pannakse järjest enam rõhku vajadusele kasutada eurot selleks, et suruda liikmesriikidele peale ühtset majanduspoliitikat, eelkõige eelarve- ja fiskaalpoliitikat.
Selline mõte valmistab muret mahajäänumatele riikidele, eriti uutele liikmesriikidele.
Kuidas nad saavad areneda ja vähendada lõhet vanade liikmesriikidega, kui neile sunnitakse peale poliitika, mis aeglustab kõigis liikmesriikides majanduskasvu?
Euroopa Keskpanka tuleb kritiseerida peamiselt selle eest, et oma püüdes muuta euro üleilmseks valuutaks eirab ta piirkondade ja vähem arenenud liikmesriikide majandusprobleeme.
Samuti ei võta ta arvesse sotsiaalseid asjaolusid, näiteks rahvastiku koosseisu ja kodanike liikumist.
Euroopa Liidu asutuste seisukoht on veelgi vastuvõetamatum, kui arvestada, et mitmeid aastaid ei täitnud Saksamaa ega Prantsusmaa Maastrichti jäiku tingimusi, sest nad teadsid, et see on nende riigi huvides.
Pealegi ei võetud neid vastutusele ega karistatud.
Seega pole minu arvates vaja euroala praeguse majandusdoktriini jätkumist, vaid järsku muutust, mis võimaldaks käesolevale finantskriisile vastu astuda, aga vabastaks eelkõige ka iga ELi liikmesriigi energia majandusarenguks.
<D>
nõukogu eesistuja. - Härra juhataja, ma olen tänulik kõigi sõnavõttude ja tänases arutelus esitatud seisukohtade eest.
Mul on väga hea meel, et Euroopa Parlament, komisjon ja eesistujariik on täiesti ühel meelel selle äärmiselt olulise teema suhtes, mis puudutab strateegilist dialoogi Euroopa Liidu ja Ameerika Ühendriikide vahel.
Mul oli hea meel kuulda tugevaid toetusavaldusi nende teemade suhtes, mida me oleme otsustanud käsitleda esimesel mitteametlikul kohtumisel president Obamaga ning mis hõlmavad esiteks energiavarustuse kindlust ja kliimamuutust, teiseks majanduskoostööd ja kolmandaks koostööd julgeoleku- ja välispoliitilistes küsimustes.
Ma kuulasin tähelepanelikult teie teisi märkusi, mis puudutasid näiteks vajadust koostada uus Atlandi-ülene tegevuskava, süvendada koostööd välisabi- ja arengupoliitika vallas, teha koostööd justiits- ja siseküsimustes, hoogustada Atlandi-ülese majandusnõukogu tegevust, uurida Atlandi-ülese poliitikanõukogu loomise võimalusi jne.
Me võtame neid märkusi arvesse juunis toimuva regulaarse Euroopa Liidu ja Ameerika Ühendriikide tippkohtumise ettevalmistamisel.
Teie, kes te tõstatasite muid küsimusi, näiteks küsimuse viisavabadusest, mis ei laiene kõikidele Euroopa Liidu liikmesriikidele, mäletate ehk, kuidas minu kodumaa eelmisel aastal selleteemaliste jõupingutuste eestvedajaks oli.
See oli ka Euroopa Parlamendis toimunud arutelu teema ja ma võin teile kinnitada, et me tõstatame selle teema edaspidigi kohtumistel Ameerika Ühendriikide valitsusega.
Lõpetuseks tahaksin lisada järgmised tähelepanekud.
Tundub, et Ameerika Ühendriikide uus administratsiooni on kuulda võtnud mitmeid sõnumeid, mida me talle viimastel kuudel ja aastatel Atlandi-üleste suhete kohta oleme edastanud.
Nüüd vastatakse neile sõnumitele.
Näiteks palutakse meil nüüd suurendada oma strateegilist panust Afganistanis.
Samuti on selge, et selle strateegilise panusega peavad kaasnema väga praktilised kohustused, nii et loodetavasti peate te seda meeles, kui me arutame meie konkreetset panust tulevasse missiooni Afganistanis.
See ei tohiks tulla meile üllatusena, kui me hakkame reaalselt seda teemat sügavuti ja tõsiselt arutama.
Kui president Obama ütles möödunud aastal Berliinis, et Euroopa on Ameerikale parim partner, siis ei olnud see lihtsalt põhimõtteline avaldus, vaid ka üleskutse Euroopale seda tõestada.
Teiseks on meile kõigile selge, et probleemid, millega meil tegeleda tuleb, muutuvad üha rohkearvulisemaks ja keerulisemaks.
Ma kordaksin veel kord seda, mida ma ütlesin oma avakõnes: kui Euroopa Liit ja Ameerika Ühendriigid on ühel meelel, siis saame me kaasa rääkida maailmas toimuva üle otsustamisel.
See tähendab ka seda, et me osaleme juhtimises ja kutsume teisi üles andma omapoolset toetust ja tagama vahendeid seatud eesmärkide saavutamiseks.
Et seda kõike suuta ja olla Ameerika Ühendriikidele usaldusväärne partner, peab Euroopa Liit olema võimalikult üksmeelne.
Tšehhi kui eesistujariik kavatseb jätkuvalt tagada, et Atlandi-ülene partnerlus jääks Euroopa Liidu välispoliitika üheks nurgakiviks.
Nüüd, mil meie ees seisavad uued probleemid, loodan ma, et meievahelised suhted arenevad veelgi edasi ja et jätkub ka selleteemaline koostöö Euroopa Parlamendiga.
<D>
(FR) Hr juhataja, on kahetsusväärne, et taas kord arutame puhkuste eel üht ja sama probleemi, mis loob mulje, et me ei tee aastast aastasse mingeid edusamme.
Ajal, mil enamus meie kaaskodanikest kahtleb Euroopa tõhususes, on neile kiirelt vaja näidata, et kui looduskatastroofid (olgu siis tegemist tulekahjude, üleujutuste või isegi epideemiatega) ohustavad inimeste elu ja vara, suudab Euroopa reageerida ning et kui nad on hädas, vajavad nad Euroopat ning et Euroopa aitab neid.
Kuhu oleme tänaseks jõudnud?
Taas kord räägime solidaarsuse ja muidugi siduva raamistiku vajadusest.
Peame tingimata veenma liikmesriike, et olemas on vajadus luua reaalsed ja tegutsemisvõimelised kodanikukaitsejõud, mille käsutuses on rahalised vahendid, mehhanismid abi osutamiseks ja täiendavad Euroopa ressursid.
Loomulikult peame tugevdama humanitaarabi, täites lünki, mis praegu esinevad seoses kõnealuse abi osutamise ja üldise suutlikkuse tugevdamisega.
Peame looma koolitusvõrgustiku.
Nagu volinik ütles, tuleb koolitada eksperte hädaabi osutamiseks katastroofide puhul, tuginedes kogemustele, mida liikmesriigid on omandanud kodanikukaitsealase koolituse käigus.
Ennekõike peame siiski võtma ennetusmeetmeid ning selleks peab meil olema reaalne pinnase-, maa- ja metsapoliitika.
Peame võtma ennetusmeetmeid ning alles siis saame valmistuda katastroofideks, võttes heastavaid meetmeid ja luues täiesti hädavajalikud varajase hoiatamise süsteemid.
Milline on Barnier' aruande ettepaneku menetlemise seis?
Sooviksin selle ettepanekuga seoses näha praktilisi tulemusi.
<D>
kirjalikult. - (HU) Järjest kasvav osa arenenud riikide elanikkonnast mõistab ohtu, mida kujutavad kliimamuutused.
Me peame siiski võtma järske samme, kui tahame vähendada oma heitkoguseid 20% võrra 13 aasta jooksul.
Kahjuks näeme me vaevalt mingeid samme, mis meid selles suunas viiks.
Ei ole vahet, milliseid heite valdkondi me uurime, sest alati on hääli, kes tahavad kaitsta just seda tööstust, millest me parasjagu räägime.
Samal ajal teame, et suudame täita seatud eesmärgi vaid siis, kui me kaasame heite vähendamisse iga mõjutatud valdkonna.
Kui me ühele erandi teeme, peame seda kuskil mujal hüvitama.
Milline jääb välja?
Lennundus on praegu väike valdkond, kuid see kasvab dünaamiliselt.
Selle kasv on tihedalt seotud toormaterjalide maailmahinnaga, mida ta ise suuresti mõjutab.
Poliitikutena toetame me tõeliselt Euroopa ettevõtteid strateegilisest perspektiivist siis, kui me loome neile keskkonna, mis innustab innovatsiooni.
Miski sellest ei mõjuta reisijaid, kuna süsinikdioksiidi heite vähendamiseks võetud meetmed kergitavad Euroopa-siseste liinide piletihindu mitte rohkem kui umbes 1 euro jagu.
See on murdosa summast, mis me maksame terrorismivastaste julgeolekumeetmete eest!
Koos sellega aga peab kvaliteetne 1000 km pikkune raudtee konkureerima lennundusega ning selle saavutamiseks peavad lennuettevõtjad kandma kulutusi, mida nad tekitavad, samas ulatuses, nagu me ootame raudteelt ja maanteetranspordilt.
<D>
fraktsiooni UEN nimel. - (LV) Härra juhataja, volinik, kõigepealt sooviksin ma tänada kõiki kolme raportööri ja ka härra Vidal-Quadrasi, kes oli Euroopa Parlamendi delegatsiooni juht lepitusmenetluse jooksul.
Kindlasti ei ole keegi täiesti rahul - ei raportöörid, ettevõtted, parlament ega nõukogu, kuid parimad kompromissid on alati need, milles ükski pool ei saa lugeda end 100% võidukaks.
Mulle tundub, et Euroopa Parlamendi kõige tähtsamaks võiduks on kindel seisukoht reisijate õiguste osas ja teiseks saavutuseks on mõiste "reisijate põhiõigused" - ning on eriti tähtis, et see saavutati erivajadustega inimeste osas - aga ka raudtee-ettevõtjate vastutust pagasi suhtes käsitlev saavutus.
Kindlasti võime väljendada kahetsust, et laiendatud õigused jõustuvad piiratud kujul, ning selle asjaolu üle, et linnades ja piirkondlikel marsruutidel ei tagata lisareisija õiguste kogu paketti enamikes riikides vähemalt enne 15 aastat.
Mul on hea meel, et härra Jarzembowski raporti kohaselt tuleb 2010. aastast konkurents rahvusvahelisse raudteetransporti, kuid kuigi sisetranspordi osas on tehtud täiendav samm ning on olemas vähemalt selge protseduur, mille kohaselt komisjon peab analüüse teostama, ei sisaldu vastuvõetud otsuses tähtaegu.
Samamoodi on mul kahju kahest asjast: esimene neist on see, et mõnedel liikmesriikidel, sealhulgas minu riigil, Lätil, ei ole reisijateveoks ühtegi raudteeühendust ELi riikidega.
Kogu paketi Euroopa Liidus toimimine tervikuna on seetõttu osaliselt piiratud: see ei toimi üle kogu laienenud Euroopa Liidu ja mõned liikmesriigid on üldse sellest vähe mõjutatud.
Teine punkt, millest mul on kindlasti kahju, on see, et kauba küsimuses ei olnud võimalik saavutada transpordi kvaliteedi osas paranemist.
Loodan, et see leiab aset tulevikus.
Lõpetan siiski, nagu ka alustasin, positiivse mõttega - oleme saavutanud tulemused ning eelkõige reisijate õiguste osas on tegemist kahtlemata positiivse tulemusega.
Tänan teid.
<D>
Soovin teha selle osaistungjärgu alguses mitu avaldust.
6. novembril 2010 tungisid Moskvas tundmatud ründajad kallale ajakirjanikule Oleg Kašinile ja peksid ta jõhkralt läbi.
See brutaalne rünnak, mille põhjus ei olnud röövimiskatse, väärib kõige valjemat hukkamõistu.
Tunnustame president Medvedevi kiiret reaktsiooni ja tema isiklikku pühendumust kurjategijate tabamisele ning loodame, et see kannab vilja.
Teiseks toimus 31. oktoobril Moskvas Triumfiväljakul esimest korda kahe aasta jooksul opositsiooni meeleavaldus miilitsa sekkumiseta.
Võtame seda paljutõotava märgina Venemaa valitsuselt, lootuses, et Euroopa Parlamendi viimastel aastatel tehtud üleskutsed Venemaa avalikku elu veelgi enam demokratiseerida ei ole jäänud tähelepanuta.
Kolmandaks rünnati 10 päeva tagasi Bagdadis oma kirikus palvetavaid kristlasi.
Mõned inimesed said surma ja mõned raskelt vigastada.
Kordan siinkohal Euroopa Parlamendi nimel oma üleskutset austada usuvabadust ja lõpetada religioonist ajendatud vägivald selles maailma osas.
Neljandaks peetakse 10. detsembril Stockholmis selle aasta Nobeli preemiate jagamise tseremoonia.
Peame vastuvõetamatuks Hiina valitsuse katseid avaldada Euroopa Liidu liikmesriikidele survet tseremoonias osalemisest loobumiseks.
Euroopa Parlament püüdleb vaibumatult selle poole, et mis tahes isiku põhi- ja võõrandamatuid õigusi austataks terves maailmas, ning loomulikult ei tee me Hiina puhul erandeid.
Detsembri tseremoonial esindab Euroopa Liitu ja järelikult ka Euroopa Parlamenti Norra Euroopa Liidu delegatsiooni juht.
<D>
Tänane hääletus Euroopa Parlamendis on äärmiselt tähtis.
Maksimaalseks tööajaks Euroopas jääb 48 tundi ja see võimaldab riikidel, kus kehtib töötajate suhtes soodsam kord (näiteks Prantsusmaal, kus tööaja kestus on 35 tundi), mitte midagi muuta.
Nõukogu tahtis tõsta piirmäära 65 tunnini.
Vasakpoolsed jõud ja töötajate eest seisjad, näiteks Euroopa Ametiühingute Konföderatsioon, võivad selle võidu üle uhkust tunda.
Unustada ei tohi ka arste ja meditsiinitudengeid, sest ka nemad võitsid.
Tervishoiutöötajate valvekorrad loetakse endiselt tööaja hulka.
Sellel hääletusel antud suur poolthäälte hulk võimaldab 27 parlamendiliikmel esitada oma seisukoht lepituskomitee 27 ministrile kindlalt ja selgelt.
<D>
Lugupeetud juhataja! 14. veebruaril, valentinipäeval, tähistatakse esmakordselt Euroopa epilepsiapäeva.
Teadaolevalt kannatas pühakuks kuulutatud Valentin ka ise epilepsia all.
Euroopas põeb praegu kuus miljonit inimest epilepsiat.
Šotimaal on selliseid inimesi ligikaudu 39 000, kuid ainult 20 000 šotlasel on see haigus diagnoositud ja nad hoiavad seda ravimitega kontrolli all.
See tähendab, et 19 000 elab igapäevaselt krampide kordumise hirmus.
Kui see arv ekstrapoleerida kogu Euroopa Liidule, selgub, et niisuguse hirmuga elab miljoneid inimesi.
Me peame 14. veebruaril suurendama teadlikkust epilepsiast.
Peame ka püüdma saada seda haigust põdevad inimesed korralikult diagnoositud ja kutsuma liikmesriike üles valmistama ette rohkem neurolooge, kelle eriala on epilepsia.
15. veebruaril toimub Euroopa Parlamendis mitmeid üritusi ja ma kutsun kolleege neil osalema.
Kohale tuleb palju teie valijaid.
Tahaksin ka kasutada võimalust tervitada Joanne Hilli, kes on epilepsiale spetsialiseerunud meditsiiniõde, ja Fiona Nicholsoni, kes on Šotimaa epilepsiakeskuse teenindusjuht.
<D>
komisjoni liige. - Mu kolleeg Stavros Dimas juba vastas lisaküsimusele kõnealuse teema kohta.
Põhimõtteliselt luuakse tuumaenergiat viisil, mis tähendab, et igal riigil on tuumaohutuse reguleerija, kes vastutab täielikult tuumaohutusmeetmete rakendamise eest.
Samal ajal otsustab iga liikmesriik, kas kasutada tuumaenergiat või mitte.
Sellele kohaldatakse Euratomi asutamisleping ning väga selgelt on olemas lisanõuded.
Lisanõuded on, et iga esitatud projekti analüüsib ka komisjon, ja esitame soovituse projektide kohta, mida tuleks arendada.
Tegime seda Belene ja ka Mochovce puhul.
Samuti kehtib selge kohustus, et täidetakse keskkonnamõju hindamise nõudeid, mis on sätestatud ühenduse õigusega, ning kohaldatakse ka ÜRO Euroopa Majanduskomisjoni piiriülese keskkonnamõju hindamise Espoo konventsiooni lisanõudeid.
Seega, liikmesriikide vahel ei diskrimineerita sõltumata esitatavast projektist.
Kehtivad konkreetsed nõuded, mida tuleb täita ja igat projekti analüüsitakse eraldi ühenduse õiguse ja keskkonnaalaste õigusaktide alusel.
Võin kinnitada, et see protsess on nii kindel, et kunagi pole antud luba ehitada tuumaelektrirajatist, kui kõik ohutusnõuded pole täidetud.
<D>
kirjalikult. - (RO) See direktiiv kujutab endast ambitsioonikat algatust, milles lennundussektor saaks kliimamuutuste vastases võitluses olulist rolli mängida.
Läbirääkimised selle kompromissi saavutamiseks on olnud keerulised, sest nad peavad arvestama nafta hinda, Euroopa lennuettevõtete konkurentsivõimet, ja keskkonnakaitset, püüdes rahvusvahelisel tasandil luua mudelsüsteemi lennutegevuse kaasamiseks saastekvootidega kauplemise süsteemi.
Sellele vaatamata ei tohiks niisugune süsteem ohustada just Euroopa lennuettevõtteid, mis võivad kaotada oma konkurentsivõime võrreldes Ameerika Ühendriikide või Dubai konkureeriva lennundussektoriga.
Euroopa Liidu sisese lennutööstuse karistamine võib viia süsinikdioksiidi lekke nähtuseni, nimelt kursi võtmiseni turgude poole, mille eeskirjad ei ole nii karmid kui ELis kehtestatud eeskirjad, alustades seega kaubanduslikku sõda.
Peame leidma tasakaalu keskkonnakaitse, tarbijakaitse ja lennundussektori vahel, kui soovime, et Euroopa õhuruum oleks tõhusam.
Saastekvootidega enampakkumisel kauplemisest saadud tulusid peaks kasutama ka keskkonda paisatava kasvuhoonegaaside heite vähendamiseks ja kliimamuutustega kohanemiseks, andmata liikmesriikidele võimalust seda raha teistel eesmärkidel kasutada.
Kui meil õnnestub saastekvootidega enampakkumisel kauplemisest saadavaid tulusid õigesti hallata ja neid vaid keskkonnakaitsevahendina kasutada, siis väldime rahvusvahelistest lepingutest tulenevaid trahve.
<D>
komisjoni liige. - Esiteks, ma saan vaid tunda kaasa kõigile neile inimestele, keda tulekahjud on tabanud.
Ma arvan, et on oluline öelda, et põllumajandustootjate otsetoetused ohus ei ole.
Saagi, loomade või ehitiste võimalik hävimine ei mõjuta eraldatud makset, kuna tootmine ei ole kohustuslik.
Üks oluline nõuetele vastavuse reegel on see, et ühise põllumajanduspoliitika otsetoetusi võib selle alusel vähendada üksnes otse põllumajandustootjaga seostatavate tegevuste või tegematajätmiste tõttu.
Seega ei saa tänavu suvel Kreekas nähtud metsatulekahjusid maksete vähendamisega seostada.
Mis puutub viinamarjadesse, siis osalise hävimise korral on viinamarjaistandustel kehtiva määruse alusel õigus saada abi ümberkorralduskavast ning riiklike assigneeringute puhul nähakse see ette uues ühises turukorralduses.
Puu- ja köögivilja reformitud turukorralduses nähakse ette uued kriisiennetuse ja -juhtimise vahendid.
Kuid see uus määrus hakkab kehtima alles 2008. aastal ja mitte tagasiulatuvalt.
Viimase küsimuse kohta saan öelda, et finantseeskirjad ei luba komisjonil kanda turukorralduse eelarve võimalikku kokkuhoidu üle konkreetsetele riiklikele programmidele Kreeka põllumajandustootjate toetamiseks.
Vastuseks valitsusväliste organisatsioonide, kloostrite ja keskkonnaorganisatsioonide konkreetsele küsimusele - komisjonil ei ole võimalust neid keskkonna taastamise tegevustes otse toetada.
Euroopa Liidu abi on võimalik üksnes konkreetselt koostatud programmide ja sekkumiste näol, mille liikmesriigid on subsidiaarsuse põhimõtte alusel koostanud ja komisjonile kaasrahastamiseks esitanud.
Ma tahan mainida mõnda konkreetset võimalust meie maaelu arengu poliitikas, millest võib ka abi olla.
Ma viitasin nendele oma eelmises vastuses.
Esimene võimalus on programm 2000-2006, mis hõlmab riiklike tegevuskavade ja piirkondlike tegevuskavade programmi lisade muudatusi põllumajandusliku potentsiaali taastamiseks pärast riikliku katastroofi meetmeid.
See võib tähendada näiteks, et põllumajandustootja võib saada raha karja, vilja- ja oliivipuude ostmiseks või hävinud hoonete taastamiseks.
Ma pean siiski väga kindlalt kordama, et maaelu arengu poliitika kaudu ei ole võimalik hüvitada põllumajandustootjatele saamata jäänud tulu.
Teine võimalus on uus maaelu arengu programm 2007-2013, mis hõlmab põllumajandustootmise, aga ka metsanduse, potentsiaali taastamise meetmeid pärast looduskatastroofe.
Tuleb mainida, et nende kahe võimaluse sekkumismeetmed piirduvad metsa uuendamise ja tootmispotentsiaali taastamisega ja siingi ei saa hüvitada saamata jäänud tulu.
Tahan lõpetada sellega, millised võimalused on riigiabiprogrammide raames.
Sellist katastroofi nagu metsatulekahjud Kreekas loetakse tavaliselt erijuhtumiks, mis tegelikult lubab liikmesriikidel anda toetust materiaalse kahju hüvitamiseks.
Riigipoolset abi põllumajandusele ja metsandusele võib anda pärast riigiabiprogrammi teadet ja komisjoni heakskiitu.
Ma tuletaksin teile ka meelde, et on olemas märksa lihtsam võimalus, milleks on nn vähese tähtsusega riigiabi kasutamine, mis tähendab, et liikmesriigid võivad uute muudatuste alusel maksta põllumajandustootjatele 6 000 eurot iga kolme aasta järel.
Seega võib ilma kelleltki küsimata põllumajandustootjale vajaduse korral kohe maksta kuni 6 000 eurot.
<D>
Sama teemat käsitledes vastatakse järgmistele küsimustele koos.
Teema: Rongiõnnetus Buizingenis ja elektrooniline ohutussüsteem
15. veebruaril 2010. aastal Buizingenis (Belgia) toimunud tõsise rongiõnnetuse põhjuseks peetakse niisuguse elektroonilise ohutussüsteemi puudumist, mis tagab, et rong punase tule alt läbi sõites automaatselt pidurdab.
Lisaks riiklikele rongide automaatblokeerimissüsteemidele (ATP), mis on aastaid mõnes liikmesriigis kasutusel olnud, edeneb töö Euroopa raudteeliikluse juhtimissüsteemi (ERTMS) Euroopas kasutusele võtmisel kiiresti.
Millises ulatuses ning kui kaua on erinevad liikmesriigid varustanud oma raudteeliine ja ronge riiklike automaatblokeerimissüsteemidega?
Milline on hetkeolukord Euroopa raudteeliikluse juhtimissüsteemi kasutusele võtmisel erinevates liikmesriikides (nii rongides kui ka raudteeliinidel)?
Kas liikmeriikides, kus ei ole veel riiklikke blokeerimissüsteeme, tasub siiski nendesse investeerida, pidades silmas Euroopa raudteeliikluse juhtimissüsteemi käimasolevat kasutuselevõtmist ning üleminekuga kaasnevat suurt investeeringut?
Kuidas välditakse ohtu, et raudteeinfrastruktuur võib olla ERTMSiga varustatud, aga rongid mitte, või vastupidi?
Kas see probleem on praegu päevakorda kerkinud, näiteks linnadevahelises raudteeliikluses liinil Liège-Aachen?
Milliseid järeldusi peaksime me ehk siinkohal seoses raudteede liberaliseerimisega Euroopas tegema?
Teema: Esmaspäeval, 15. veebruaril Buizingenis toimunud kohutava rongiõnnetuse põhjused
Kas komisjonil on võimalik tõendada, et liberaliseerimine on avaldanud mõju ohutusele?
2008. aasta juunis saatis komisjon Belgiale põhjendatud arvamuse, milles kritiseeriti ametlikult Belgia Raudtee keerulist kolmeosalist ülesehitust.
Kas komisjoni esitatud vastuväidetest lähtuvalt on võetud vajalikke meetmeid?
Milliseid?
Mis ajast on saadaval olnud Euroopa raudteeliikluse juhtimissüsteemi (ERTMS) standard?
Kas plaanitud kasutuselevõtt hilines?
Kui jah, mis oli hilinemise põhjuseks ja milliseid parandusmeetmeid on komisjon võtnud?
Kas arutelu Euroopa standardi üle takistas raudtee-ettevõtetel omaenda süsteemide kasutuselevõtmist, mis tagaksid ohutuse siseriiklikel marsruutidel?
Mis ajast on saadaval olnud selliste riiklike süsteemide spetsifikaadid?
Kui paljudes EU-27 riikides on juba olemas riiklik süsteem ja millal see kasutusele võeti?
Milliste riikide tulemused on parimad?
Millisel positsioonil on Belgia raudteevõrgu ohutuse seisukohast, võrreldes EU-27 riikidega?
<D>
komisjoni asepresident. - (IT) Härra juhataja, tahaksin tänada teid ja kõiki neid parlamendiliikmeid, kes on osalenud arutelus ajutise meetme üle - ja ma rõhutaksin selle ajutist iseloomu - mis võetakse õhutranspordi valdkonnas!
Mis kõige tähtsam, ka mina tahaksin tänada kõiki neid, kes parlamendist lahkuvad, nende tehtud töö eest!
komisjoni asepresident. - (FR) Tahaksin tänada ka härra Savaryt, kes siin saalis enam ei viibi.
Ma jagan tema tundeid, seetõttu loodan temaga tulevatel aastatel jälle koos töötada, isegi kui ta enam Euroopa Parlamendi liige ei ole.
komisjoni asepresident. - (IT) Ma tänan siiralt kõiki täiskogult lahkuvaid parlamendiliikmeid nende komisjonile osutatud abi, intelligentsete kommentaaride ning ka nende tehtud kriitika eest!
Parlament peabki sellist rolli täitma ja mitte keegi pole selles rohkem veendunud kui mina, sest ma usun, et ilma parlamendi tugeva panuseta oleksid Euroopa institutsioonid ebakompetentsed ega suudaks pakkuda kodanike huvidele parimat kaitset.
Nimelt sel põhjusel tahaksin ma kinnitada härra Jarzembowskile, kes esitas küsimuse komiteemenetluse kohta: kompromiss, millel on komisjoni täielik toetus, sätestab kaasotsustusmenetluse kasutamise seoses võimaliku uuendamisega talvehooajaks.
See on läbinisti hüpoteetiline, sest, tahaksin rõhutada, meede on ajutine ja seda kohaldatakse ainult kuus kuud.
Sellest hoolimata peab mistahes edasisele uuendamise ettepanekule eelnema mõjuhindamine, milles võetakse arvesse mõjusid tarbijatele ja konkurentsile.
See moodustab osa ka teenindusaegade määruse üldisest läbivaatamisest, milleks ma Ühendkuningriigi transpordiministri nõudmisel nõukogu ees kohustusin, nagu olen siin täiskogul mitu korda kinnitanud.
Niisugune pakiline sekkumine on siiski tingitud kriisist.
Tõepoolest, Euroopa Lennujaamade Assotsiatsioon teatab meile, et jaanuaris on 80% Euroopa lennujaamades liiklus vähenenud 8-10% reisijate ja 25-30% kaubaveo osas.
Seetõttu on olukord keeruline.
Ka mina jagan teatavate parlamendiliikmete väljendatud lootust ja soovi, et praegune gripp osutuks vähem ohtlikuks, kui esialgu arvati.
Me ei saa siiski varjata tõsiasja, et ettepanek peatada lennud tervest Euroopa Liidust riiki või piirkondadesse, kus epideemia puhkes, oli päevakorral transpordiministrite nõukogu, samuti ka tervishoiuministrite nõukogu eelmise nädala kohtumistel.
Selle kohta on küll olnud vastukajasid, kuid ühtegi otsust vastu ei võetud, sest leiti, et olukord pole piisavalt tõsine.
Siiski on selge, et selles sektoris toimub arutelu; mõned lennukimeeskonnad on otsustanud teadaolevate gripijuhtudega piirkondadesse mitte lennata, mis on põhjustanud reisijate arvu jätkuvat vähenemist.
Ma usun, et mis puutub reisijate õigustesse - sest sellele teemale on paljud mõjukad parlamendiliikmed tähelepanu juhtinud - on põhiline säilitada lennuliinid ja lennusagedus just kodanike heaks, seejärel aga kriisist üle saada.
Meie lennundusettevõtjate majanduslik usaldatavus ja jätkusuutlikkus on põhilised parameetrid, et kaitsta siseturu eeliseid ning tänu siseturule on reisijatele kättesaadavad mitmesugused Euroopas ennenägematud ühendusteed, lennuliinid ja hinnad.
Ma tahan, et reisijad saaksid ka edaspidi selliseid valikuvõimalusi kasutada.
Mis puutub järelevalve õigusnormidesse, siis peame tugevdama kontrolli ja määruse 261 kohaldamist.
Sel otstarbel avaldab komisjon 2009. aasta teisel poolel - lubage mul seda öelda nimelt härra Rackile - teatise määruse kohaldamise kohta.
Selle hindamise põhjal kavandame järeldused edaspidiseks.
Mis puutub vedelikesse, siis, nagu te teate, oleme selle kohta ühe varem salastatud lisa juba avaldanud ning loodame, et tänu uue ja turvalisuse seisukohast tõhusama tehnoloogia kasutuselevõtule oleme suutelised olukorra läbi vaatama enne 2010. aastat.
Kui olin Euroopa Parlamendi liige, siis olin vedelike afääri suhtes ülimalt skeptiline ja olen jäänud skeptiliseks ka praegu, ning töötan praegu just selle eesmärgi saavutamiseks.
Mis puutub teiste parlamendiliikmete väljendatud muresse teatavate lennujaamade pärast, mis seda meedet järgides võiksid raskustesse sattuda - ma viitan eelkõige ühele Euroopa lennujaamale, mis moodustab osa ühest ELi prioriteetprojektist, nimelt Malpensa lennujaamale - siis võin pakkuda pisut teavet muude lennundusettevõtjate kohta peale Alitalia ja Air France'i.
Lubage mu ette lugeda natuke statistikat: Malpensa lennujaamas oli saksa lennundusettevõtjal Lufthansal 2008. aastal 8741 teenindusaega, aga 24. märtsil 2009. aastal 19 520, mis tähendab mahu suurendamist rohkem kui 100%.
Samamoodi oli Malpensas odavlennufirmal easyJet 2008. aastal 15 534 teenindusaega, aga 24. märtsil 2009. aastal 22 936, märkimisväärne tõus, mis esindab mahu suurenemist 47%.
Samuti on hästi teada, et uuel lennundusettevõtjal Lufthansa Italial on plaanis, nagu võime lugeda lennundusettevõtja enda veebilehelt, niisiis avalikust domeenist, laiendada oma tegevuspiirkonda uute lendudega Milanost Rooma ning Napolisse ja Barisse, samuti ka teistesse Euroopa linnadesse: Barcelonasse, Brüsselisse, Bukaresti, Budapesti, Lissaboni, Madridi ja Pariisi.
Võin siis absoluutse kindlusega öelda, et see meede ei tee mingit kahju - ja ma ütlen seda kui Euroopa transpordivolinik - sellisele Euroopa keskpunktis asuvale lennujaamale nagu Malpensa, mis on võetud Euroopa Liidu prioriteetprojektide hulka.
Tahaksin lõpetada, tänades parlamenti veel kord selle arutelu eest, kinnitades oma eelmises sõnavõtus härradele Jarzembowskile, Simpsonile ja Bloklandile vastuseks öeldut ja kohustust, mille ma täna transpordivolinikuna võtan - ja ma loodan, et saan ka edaspidi seda teha kui transpordivolinik - seoses koosotsustusmenetlusega kõigi probleemide osas, mis puudutavad teenindusaegade küsimust.
Mõned esitatud ideedest, näiteks raportööri mõtted, mis olid võetud tema algsetesse muudatusettepanekutesse, väärivad korralikku uurimist teenindusaegade jaotamise määruse edasise läbivaatamise kontekstis ning - ma kordan - komisjoni töötajad, keda ma taas tänan väärtusliku panuse eest, mille nad on andnud tehes neil nädalatel rasket tööd, on valmis seda tegema ning koostavadki tegelikult juba uut teksti.
Samal ajal, nagu on kirjas täna arutatud muudatusettepanekus, hakkab komisjon tähelepanelikult jälgima, kuidas lennundusvaldkonna kriis areneb, ning teeb ettepaneku meetmeteks, kui sellega tarvis tegeleda on, pöörates suurt tähelepanu reisijate õiguste kaitsele.
Ma hakkan seda tegema mitte ainult lennutranspordi, vaid ka mere-, raudtee- ja bussitranspordi valdkonnas.
See on kohustus, mille oleme võtnud: on vaja õiguslikke meetmeid läbi arutada.
Ma loodan, et järgmisel ametiajal saab selle lõpule viia, sest meie esmaseks eesmärgiks jääb kahtlemata nende inimeste vajaduste rahuldamine, kes parlamendiliikmeid valivad ja kes selle parlamendi konsensuse kaudu rajavad oma lootuse ühenduse täideviivale organile Euroopa Komisjonile.
Härra juhataja, kas võiksin tänada ka teid, härra Costat ja kõiki neid parlamendiliikmeid, kes arutelust osa võtsid, nende viljaka koostöö eest.
Võtan endale kohustuse jätkata koostööd selle täiskogu liikmetega ning parlamendi transpordi- ja turismikomisjoniga, tagamaks, et Euroopa kodanikke esindav demokraatlik institutsioon võiks mängida aina mõjukamaks muutuvat rolli.
Loodan, et koos Lissaboni lepinguga suudab järgmine parlamendikoosseis teha Euroopa rahva hääle märksa kuuldavamaks.
<D>
Hr president, vabandan, kuid olen kaotanud oma hääle.
Tahaksin öelda, et hääletasin selle tõlgenduse poolt ja soovin lisada, et asjaolu, et hr Hannan võrdles, kuigi teeseldes seda mitte tegevat, meie hääletust Hitleri 1933. aasta Ermächtigungsgesetz'iga oli täiesti häbiväärne.
Aga selline naeruväärne võrdlus annab hea ettekujutuse võrdlust tegeva isiku mõttemaailmast.
Oleme lihtsalt vastavalt oma kodukorrale kinnitanud, et meie kodukorra artikkel 19 annab juba parlamendi presidendile õiguse teha lõpp järjestikulisele istungi läbiviimise korrale, menetlusettepanekutele, jne, "kui president on veendunud, et nendega soovitakse sihilikult takistada ja takistatakse parlamendi menetlusi või teiste parlamendiliikmete õiguste rakendamist pikaajaliselt ja olulisel määral”.
See ei ole kibekiire arutelu.
Meil on piisavalt aega vestelda debattide jooksul, mida on proportsionaalselt jaotatud igale grupile vastavalt nende suurusele.
Tegemist on lihtsalt ettevaatusabinõuga nende suhtes, kes soovivad parlamenti segi paisata.
Meie presidendi võim on tunduvalt väiksem kui suuremas osas riiklikes parlamentides, näiteks alamkoja või lordidekoja spiikril.
Meil on õigus võtta antud ettevaatusabinõu ja olgu mainitud, et hr Hannani partei endine juht, meie komisjoni liige, hääletas tegelikult selle poolt, nii et tema käitumine on häbiväärne.
<D>
Küsimus 7 on kehtetu autori puudumise tõttu.
Teema: Hariliku tuuni püük Vahemeres
Nõukogu võttis 11. juunil 2007 vastu määruse (EÜ) nr 643/2007, millega muudetakse määrust (EÜ) nr 41/2006 Rahvusvahelise Atlandi Tuunikaitse Komisjoni soovitatud hariliku tuuni varude taastamise kava kohta.
Kuid tekstis ei peeta lugu Euroopa Liidus hariliku tuuni kalurite võrdse kohtlemise põhimõttest.
Püütud kala miinimumkaalu ja püügiperioodi reguleerivad eeskirjad erinevad vastavalt püügi geograafilisele piirkonnale.
Millised on Vahemere ja Atlandi ookeani idaosa kalurite erineva kohtlemise põhjused?
Prantsuse hariliku tuuni kaluritele Vahemerel kohaldatud piirangud võivad tõsiselt rikkuda sektori sotsiaalmajanduslikku tasakaalu.
Uues määruses kehtestatud 30kg alammõõdust erinevaid tuune on raske müüa.
Kalastushooaja lühendamine kahe nädala võrra tähendab kalurite käibe olulist langust.
Need piirangud mõjutavad otseselt umbes tuhandet kalurit ja nende peresid.
Kuidas on hariliku tuuni kalastamine Vahemerel kahjulikum kui Atlandi ookeani idaosas?
<D>
(DE) Proua juhataja, alustuseks tahaksin tänada härra Vondrat ja volinik Ferrero-Waldnerit esitatud seisukohtade eest, mis olid realistlikumad ja asjakohasemad kui härra Onyszkiewiczi raport - see on kahetsusväärne, sest ma pean härra Onyszkiewiczist isiklikult väga lugu.
Ma ei mõista, miks puudub raportis see ühine alus - ühest küljest kriitika ja teiselt koostöösoov -, mis on nõukogu ja komisjoni seisukohtade ühiseks nimetajaks.
Lubage mul veel kord anda ülevaade meie kriitikast, mis on suunatud Venemaale.
Seoses naaberriikidega ei mõista me ja kritiseerime Venemaa käitumist Gruusia suhtes, ent maailm teab väga hästi, et Venemaa pole siin ainus süüdlane.
Teatud ringkonnad aga ei taha sellest kuuldagi.
Me peame nägema asju mõlema poole vaatepunktist.
Kui ma mõtlen proua Zourabichvili ja proua Burjanadze peale ning selle peale, kuidas Gruusia presidendi endised liitlased on nüüd president Saakashvili vastu ja et seal inimõigused eriti kõrges hinnas pole, siis küsin ma endalt, miks kritiseeritakse üksnes Venemaad ja mitte ka Gruusiat.
Mis puutub Ukrainaga seotud energiakriisi, siis me teame nüüd, et osalt lasub vastutus selle eest ka Ukrainal ja tema sisepoliitilisel olukorral, ent alati kritiseeritakse vaid Venemaad.
Kuigi härra Horáček, kes püüab nüüd lahendada valitsuskriisi Tšehhi Vabariigis, väidab, et me ei peaks asetama energiaküsimust inimõigustest kõrgemale, ei ole keegi seda teinudki.
Öelge mulle konkreetselt, kas te tahate, et ütleksime: "Me ei taha teie gaasi senikaua, kuni hakkate austama inimõigusi”?
Ärge ajage mõistujuttu, vaid öelge avameelselt, ausalt ja selgelt, mida te tahate.
Minu kolmas märkus puudutab inimõigusi.
Me oleme ääretult pettunud Venemaa suhtumises inimõigustesse - see on vastuvõetamatu.
Me ei ole kunagi vait, kui rikutakse inimõigusi.
Nagu ma just äsja ütlesin, peame pöörama tähelepanu inimõiguste rikkumisele kõikjal, olgu see Gruusias, Venemaal või ELi liikmesriikides.
See puudutab ka Venemaa kodanike ja kodakondsuseta isikute õigusi ning kahjuks on neil teatud liikmesriikides probleeme.
Me peame järgima samu põhimõtteid samas ulatuses kõikjal.
Neljandaks nendin ma kahetsusega, et Venemaa ja selle juhtkond ei kujunda sellist käsitust oma ajaloost, mida paljud ELi liikmesriigid on teinud.
Ma pean silmas juba toimunud arutelu ja homset hääletust seoses ajalugu puudutava resolutsiooniga.
Venemaa kuvand paraneks tunduvalt, kui ta võtaks oma ajaloo suhtes kriitilisema hoiaku ehk teisisõnu, kui ta kujutaks stalinismi mitte suure rahvusliku saavutusena, vaid kuriteona, millele on vaja vastanduda.
Loomulikult oleme teinud väga selgeid avaldusi, ent peame ütlema kõikidele riikidele, kõikidele totalitaarsetele režiimidele, et me ei aktsepteeri neid ega ka mitte ajaloo unarusse jätmist.
Võib-olla õnnestub veel olukorda parandada, kui võetakse vastu vähemalt üks või kaks meie fraktsiooni muudatusettepanekut, millega püütakse taastada tasakaal ja järgida dualistlikku strateegiat: karm kriitika Venemaa pihta, ent samas ka tahe sõlmida Venemaaga partnerlussuhted.
<D>
Hr juhataja, volinik, daamid ja härrad, ajal, mil Euroopa seisab silmitsi probleemide, suurenevate kahtluste ja väheneva entusiasmiga, asume tähistama vaieldamatut edulugu, milleks on tolliliidu 40. aastapäev.
Ajavahemikul 1968-2008 on toll olnud leidlikkuse ja kohandumise heaks näiteks.
Ehk mäletate, et 1993. aastal lõpetati kontrollide läbiviimine liikmesriikidevahelistel piiridel.
Tolliasutused suutsid oma jõud ümber paigutada ning teha seda kaasaegsel viisil.
Nende ülesanded on keerulised, sest nad peavad tulema toime ülemaailmsete väljakutsetega.
Tagades Euroopa Liidu ja tema kodanike ning logistilise ahela turvalisust, peavad nad ka säilitama õiglast tasakaalu kontrollide läbiviimise ja seadusliku kaubavahetuse soodustamise vahel, et suurendada Euroopa konkurentsivõimet.
Tänu uuele tolliseadustikule on toll oma ülesannete edukaks täitmiseks end suutnud põhjalikult kohandada ning on tänu uutele tehnoloogiatele ja koostööle lihtsam ja laiaulatuslikum ja toimib paberivabas halduskeskkonnas.
Tolliliidu aluseks olevat koostööd peab kohaldama nii rahvusvaheliste organisatsioonide (nagu WTO ja WCO) kui uute haldusasutuste ja tööstuste suhtes.
Kõnealuse koostöö tulemused on eriti ilmsed seoses võltsitud toodete konfiskeerimisega.
Rahvusvahelisel koostööl on kahjuks omad piirid ning praegu saame üksnes avaldada kahetsust selle üle, et Ameerika Ühendriikide Kongress otsustas ühepoolselt skaneerida 100% ELi sadamates asuvast konteinerlastist.
Toll vajab realistliku arutelu algatamiseks meie tuge.
Peame tähelepanelikult jälgima algatusi, mis on teatavaks tehtud tolliliidu tulevikku käsitlevas strateegias ning olema valmis toetama meetmeid, mis teevad need algatused veelgi tõhusamaks, eelkõige seoses võitlusega võltsimise ja organiseeritud kuritegevuse vastu.
(Juhataja katkestas kõneleja)
<D>
kirjalikult. - Catania raport põhiõiguste olukorrast Euroopa Liidus aastatel 2004-2008 rõhutab vajadust kaitsta vähemuste õigusi, et võidelda igasuguse diskrimineerimise vastu kõikides haavatavates kategooriates.
Tunnustan seda raportit, mis sisaldab olulisi elemente kirjalikust deklaratsioonist 111, mis käsitleb kodutuna tänavale jäämise kaotamist, mis võeti Euroopa Parlamendi poolt vastu 2008. aasta aprillis.
Eriti tunnustan raporti üleskutset juurutada kodutute jaoks hädaolukorra plaane talvel, kodutute raammääratlust ja usaldusväärsete statistiliste andmete kogumist kodutuks olemise kohta üle ELi.
Kodutuna tänavale jäämise kaotamine on Euroopa Liidus oluline teema.
Antud raport on täiendav samm mõjutamaks Euroopa Ülemkogu, komisjoni ja liikmesriike kodutuks jäämise suhtes midagi ette võtma.
Lõpetuseks leian, et Lissaboni leping ei aita kaasa põhiõiguste olukorra paranemisele ELis.
Antud raporti toetamine ei tähenda selle leppe toetamist.
Õigupoolest on Euroopa Parlamendi keeldumine austada Iiri ei-häält täiesti vastuolus harta mõttega.
<D>
raportöör. - (DE) Härra juhataja, tänan teid, volinik, ning tänan teid, daamid ja härrad, teie väga kasulike lisanduste eest!
Tahaksin kõigepealt öelda, et veeressursside suveräänsus peab jääma riikide küsimuseks.
Sellest hoolimata on meil tarvis demonstreerida solidaarsust, kuigi see solidaarsus peab olema vabatahtlik.
Parlamendiliikmed on esitanud palju häid ja väga üksikasjalikke ettepanekuid.
Võtsin neist arvesse ainult mõned sel lihtsal põhjusel, et see oli omaalgatuslik raport, mis pidi jääma suhteliselt üldiseks ja illustreerima üldisi põhimõtteid.
Ootan väga, et näha dokumenti, mille komisjon paari järgmise nädala jooksul loodetavasti esitab - see tähendab rohelist raamatut kliimamuutusega kohanemise kohta, mida me kõik kannatamatult ootame, kuna teame, et alajaotus "Kohanemine ja kliimamuutus” on otseselt seotud veega.
Ootame kannatamatult, et näha, milliseid konkreetseid ettepanekuid komisjon teeb.
Tahaksin teile meelde tuletada, et meie arvates on äärmiselt oluline selle küsimuse muutumine valitsevaks suundumuseks.
On eluliselt tähtis, et veepoliitika lülitataks kõigisse teistesse poliitikatesse ja poliitikavaldkondadesse, nagu mu kolleeg härra Berend juba rõhutas.
Euroopa rahalisi vahendeid ei tohi kasutada viisil, mis lühi- või pikaajalist veepuudust süvendab.
Igaüks peab mõistma - ja me peame poliitika- ja majandusmaailmas, aga ka kodanike seas selle kohta teadlikkust tõstma - et vesi ei ole ammendamatu loodusvara.
Mu kolleeg proua Doyle nimetas veehindasid.
See on väga selge: artiklit 9 tuleb rakendada, kuid seejuures on liikmesriikidel lai kohaldamisala ja vajalik paindlikkus ning arvesse tuleb võtta ka nende traditsioone.
Ma toetan ka nõudluse reguleerimise meetmeid, kuigi arvesse tuleb võtta ka veevarustuse poolt, nagu ütles meie Hispaania kolleeg.
Esineb eriolukordi, mida on lihtne lahendada varustuse kaudu.
Kokkuvõtteks tahan kõiki selle innustava arutelu eest väga siiralt tänada.
<D>
(PT) Lugupeetud juhataja! 2011. aasta eelarve läbirääkimistes nõukoguga andis Euroopa Parlament kokkuleppe saavutamiseks oma parima.
Ainus nõue on nõukogupoolne kohustuste täitmine, näiteks Euroopa 2020. aasta strateegia ja selle rahastamisvajadus, ning Lissaboni lepingu järgimine.
Tegelikult tuleb Euroopa Parlament aluslepingu järgi kaasata uude institutsioonidevahelisse kokkuleppesse, järgmisesse mitmeaastasesse finantsraamistikku ja uute omavahendite määratlemisse kas siis hääletamise, nõuannete või konsultatsioonide kaudu.
Need nõuded on loogilised, mõistlikud, teenivad üldsuse huve ning aitavad vältida institutsioonidevahelisi ohte ja konflikte: neid nõudeid peaks nõukogu jagama ja kaitsma.
Institutsioonidevahelise kokkuleppega seoses on ilmselge, et Euroopa Liidu institutsioonide ning eelkõige nõukogu võetud kohustuste täitmine sõltub praeguse mitmeaastase finantsraamistiku paindlikkusest.
Euroopa 2020. aasta strateegia, rahvusvahelise katsetermotuumareaktori kava, Euroopa välisteenistus ja finantsjärelevalveasutused on mõned näited rahastamist vajavatest asjadest.
Nõukogu peab võtma Lissaboni lepingut arvesse nii Euroopa Liidu uute pädevusvaldkondade puhul, mis kajastuvad eelarves, kui ka Euroopa Parlamendi suurendatud volituste puhul, eeskätt eelarveküsimuses.
Need muudatused suurendavad õigupoolest liidu institutsioonide demokraatlikku õiguspärasust.
Ühendusemeetodi kasutamine riikidevahelise käsitlusviisi asemel muudab meie juhtimise demokraatlikumaks.
Loodan, et mõne riigi isekus ei takista ega sea ohtu Euroopa rahu, solidaarsust ja progressi.
<D>
(HU) Pr juhataja, volinik, me oleme viimasel aastal astunud tohutu sammu, sest ühise energiapoliitika kehtestamine on suur samm kogu ELi jaoks.
Me räägime energiapoliitikast, mis edendab samaaegselt ELi liikmesriikide strateegilisi huvisid, Euroopa elanike õigusi ja kaitset, Euroopa majanduse konkurentsivõimet ja kasvu ning meie keskkonna säilitamist.
Need viis ettepanekut tõstatavad võimaluse saavutada selline turu integratsioon, mis ei muuda ainult ettevõtete toimimise viisi energeetikasektoris ja ei eralda ja suurenda energiatootmise läbipaistvust, tarnimist ja varustamist, vaid annab ka suurema prioriteedi kui kunagi varem energiatarbijate põhiõigustele ja kaitsele.
Euroopa koordinatsiooni kontekstis tuleb õiglase turu konkurentsi seire ülesanne, piiriülese energiakaubanduse stimuleerimine ja kõrgetele standarditele vastamise tagamine tarbijate nõudmiste osas, anda suuremate ulatuslike volitustega asutusele, mis ei sõltu ei valitsustest ega energeetikasektorist.
Seepärast on Euroopa seadusandlus otsustavalt liikunud energeetikasektorit reguleerivate asutuste koostööameti moodustamise suunas.
See on mu kolleegi hr Brunetta esitatud ja hiljem selle temalt üle võtnud hr Chichesteri raporti eelnõu eesmärgiks.
Mul oli hea meel omada võimalust nendega koos töötada Euroopa Parlamendi sotsialistide fraktsiooni esindava variraportöörina.
Minu meelest on suur edasiminek, et usaldusväärse, sõltumatu ja tugeva Euroopa ameti loomisel ei edenda see koos koostatud määruse eelnõu mitte ainult koostööd liikmesriikide reguleerivate asutuste seas, vaid aitab ka saavutada esmase eesmärgi, milleks on regionaalturgude tõhustamine ja võrkude väljatöötamine.
Sotsialistidena nõudsime me tugeva ja sõltumatu asutuse loomist, kuna me teame, et liberaliseeritud Euroopa turul tahavad kõik osta kõige odavamast kohast ja müüa kõige kallimas.
Seega on meil tõesti vaja reguleerivat asutust, mis astuks samme turu moondamisega võitlemiseks.
Tugeva ameti asutuse loomine on Ungari ja teiste väikeste liikmesriikide huvides, aidates nii tagada asutuse sõltumatuse, luua koostöö, tõhustada turu läbipaistvust ja kinnitada investeerimine arengusse.
Hr juhataja, ma tahaksin kõigile meelde tuletada, et Euroopa energiaga varustamine ei ole ideoloogiline küsimus.
Maailm on alatiseks muutunud.
Terved kontinendid hakkavad energeetikasektoris võistlema ning lubage meil ses suhtes ausad olla: keegi ei saa jääda isoleerituks elektri või autostumise eest.
Energiapoliitika eesmärgiks on tagada Euroopa energiaga varustamise turvalisus ja konkurentsivõime.
Tahaksin lõpetuseks siiski öelda, et fraktsioon PSE loodab, et tarbijaid käsitletakse Euroopa energiapoliitika põhikomponendina.
Meil on väga kahju, et meie konservatiividest kolleegid ei toeta tarbija harta kohustuslikuks muutmist.
Tänan teid tähelepanu eest.
<D>
kirjalikult. - (LV) Minu arvates on Diogo Feio raport viimase kolme kuu kõige professionaalsem raport.
Kõik selles üksikasjalikult kirjeldatud küsimused ja lahendused on väga õigeaegsed.
Teabe puudumine, moonutatud aruandlus ja aeg-ajalt lausa valeteabe esitamine ELi liikmesriikide valitsuste poolt on viinud kohutavate tulemusteni.
Varjates hirmunult oma riigieelarve silmatorkavaid puudujääke, kahjustasid Kreeka, Läti ja Ungari usaldust euro vastu.
Komisjon ja Euroopa Parlament peavad faktide igasugusele moonutamisele ja tõe varjamisele rangelt ja tulemuslikult reageerima.
On vaja võtta meetmeid ebaausate poliitikute vastu, kelle tõttu EL kriisi sattus.
Et sellest keerulisest majandusolukorrast välja tulla, peame lisaks järelevalvet ja statistikat käsitlevatele eeskirjadele koostama ka kriisi ületamise plaani.
See tähendab ennekõike fiskaalpoliitika selgeid kriteeriume ning tähtaegu ja tagatisi maksumaksjate jaoks.
Samuti peame tagama, et seda maksuõigusakti ei muudetaks iga päev, investorite esimese käeviipe peale.
Kahjuks muudab Läti valitsus nüüd oma õigusakte vastavalt Rahvusvahelise Valuutafondi ja Euroopa panga ametnike tujudele.
Loodan, et Diogo Feio raport annab komisjonile mõista, et on aeg tööle asuda.
<D>
(FR) Austatud juhataja, mul on väga kahju teie kodumaal toimunud maavärina tagajärgede pärast.
(SK) Tahan kiita Mary Honeyballi tööd raportiga, mis käsitleb varajases lapsepõlves õppimist.
Tekstist on tunda, et on tehtud jõupingutusi ideoloogiliste eelarvamuste ületamiseks ja eri poliitiliste vaadete vahel kompromissi leidmiseks.
See on õige ja asjakohane, kuna kõne all on perekond ja laste heaolu.
Vanematel lasub peamine vastutus laste kasvatamise ja õpetamise eest.
Seda kinnitavad ka Euroopa Liidu põhiõiguste harta ja ÜRO lapse õiguste konventsiooni artiklid, millele raportöör viitab.
Vanemate vastutust mainitakse ka inimõiguste ülddeklaratsioonis - vanematel on oma laste hariduse valikul eesõigus.
Samuti jagan ma seisukohta, et investeerimine haridusse ja varajases lapsepõlves õppimisse toob tulevikus kasu.
On tõestatud, et vastutustunde, mõistmise ja sotsiaalse käitumise alused kujunevad lastel välja juba varajases lapsepõlves.
Lisaks rõhutatakse raportis, et laste eest hoolitsemine on parim viis ennetada noorte kuritegevust tulevikus.
Ma räägin neist teguritest põhjalikumalt raportis, mis käsitleb soolise võrdõiguslikkuse ja vanemliku vastutuse poliitika panust noorte kuritegevuse tõkestamisse.
Nagu raportöör, olen minagi vastu tööturul naiste osakaalu kunstlikule suurendamisele iga hinna eest.
Paljud emad eelistaksid ametlikule töötamisele oma väikeste laste eest hoolitsemist.
Samas puudub neil valikuvabadus, sest ühiskond ei väärtusta kuigivõrd (või üldse mitte) naiste kodus tehtavat tööd ja laste eest hoolitsemist.
Esitatud raport ei sisalda riikidele ettepanekut anda emade poolt laste kasvatamisel ja õpetamisel tehtavale tööle rahaline väärtus vähemalt võrdeliselt toetusega, mida riigid annavad koolieelsete lasteasutuste tegutsemiseks.
Raport tervikuna on aga samm õiges suunas ja eelseisvad sotsiaalsed muutused kohustavad meid pöörama sellele teemale rohkem tähelepanu.
<D>
(FR) Proua juhataja, volinik, jah, veinituru ühise korralduse reform on soovitud, kuid, kas komisjoni poolt ettepandud meetmed on kõige sobivamad?
Brüsseli vaatenurgast me mõistame matemaatilist võrrandit tootmise vähendamise ja tootjate arvu vähendamise vahel, kuid Edela-Prantsusmaa, Itaalia tasandike, Hispaania või Portugali rannikute vaatenurgast, võin ma kinnitada, on see teistmoodi ning see on küsimus, mida ei tohiks vaadelda läbi majandusteadlase silmade.
Veinivalmistamine tähendab mehi ja naisi, kes elatavad ennast oma töö viljadest.
Viinamarjad on nende sissetulekuallikas ja me ei saa sundida neid lahkuma, tundmata muret, mis saab neist edasi.
Lisaks, mis loogika on väljajuurimisel ühelt poolt, kui teistelt poolt soovitakse täielikku istutusõiguste liberaliseerimist 2013. aastast?
Minu teine küsimus on järgmine: milleks kõrvaldada see regulatiivne vahend, kui meil pole kinnitust selle kohta, kuidas turg areneb?
Kui me tõesti tahame võidelda ületootmise vastu, siis ma soovitan kõigepealt juurida välja ebaseaduslikud istandused.
Nagu te samuti hästi teate, on neid päris mitmeid Euroopas.
Raportis sätestatakse samuti suurem hulk erinevaid meetmeid, mida saab riiklike toetusprogrammide kaudu kasutada.
See on hea asi, sest komisjoni ettepanek selles punktis on äärmiselt piirav.
Avaldan kahetsust selle osa ebapiisavuse suhtes, mis käsitleb kriisisekkumist.
Me teame, kui seotud on veinitootmine aastate muutlikkusega, sõltudes ilmastikutingimustest, ning kriisisekkumismeetmed ainult aitavad neid kõikumisi leevendada.
Soovin lõpetada, öeldes, et mõistan raportööri ettevaatlikkust rikastamise küsimuses, mis on delikaatne teema, kuid on kahetsusväärne, et pole tehtud ettepanekut anda luba ühendada lisavad ja lahutavad rikastamismeetodid, mis võimaldaksid tootjatel vähendada sahharoosi kasutamist.
Mis puudutab ülejäänud raportit, siis üldine lähenemissuund tundub olevat õige ja ma toetan raportööri suurepärast tööd.
<D>
komisjoni liige. - (CS) Härra juhataja, komisjoni teatis kaitstud paindlikkuse kohta on tekitanud olulise ja kasuliku arutelu kogu liidus.
Ma tänan raportööri härra Christenseni ning teisi liikmeid, kes on kaitstud paindlikkusega seotud aruteludes aktiivselt osalenud.
Tänu teie jõupingutustele ja koostööle teiste parlamendikomisjonidega saab Euroopa Parlament võtta vastu resolutsiooni, mis toetab märkimisväärselt komisjoni kavandatud lähenemisviisi.
Meie ühiskonnas sõltub turvalisus muutustest.
Nüüd peame me kooskõlastama turvalisuse uute vormide otsimise viise: parem kvalifikatsioon, suutlikkus leida uusi töökohti, uue tööturuga kohandatud kaasaegsed kaitsemeetmed.
Viimastel aastatel on iga Euroopa tööstussektoris kaotatud töökoha kohta loodud neli uut töökohta teistes sektorites.
Kõige olulisem küsimus seisneb selles, kuidas nende muutustega edukalt toime tulla.
Peame küsima ka, millised on tööturu segregatsiooni põhjused mitmetes liikmesriikides.
Ma tervitan väga raportit, mille vastuvõtmist te täna kaalute.
Kõnealuses raportis tunnistatakse, et kaitstud paindlikkus võib olla tööturu reformi strateegia.
Raportis toetatakse ka komisjoni poolt kaitstud paindlikkuse jaoks koostatud neljaosalist poliitilist struktuuri.
Ma võin ka toetada täielikult raporti lõikes 15 mainitud ühiste põhimõtete ettepanekut.
Teie ettepanekutel on ligilähedaselt sama suund nagu komisjoni teatises tehtud ettepanekutel.
Ma mõistan teie soovi selgitada täpsemalt teatavaid küsimusi, nagu meetmed turvalisuse puudumisega võitlemiseks.
Usun siiski, et põhimõtted peavad olema lühikesed ja neid tuleks vaadata kogu teatise seisukohast lähtudes.
Soovin samuti tervitada Euroopa sotsiaalpartnerite antud nõusolekut tööturu probleemide analüüsimiseks, nende analüüsi esitleti hiljutisel kolmepoolsel sotsiaalpartnerite tippkohtumisel 18. oktoobril Lissabonis ning muu hulgas käsitleti seal ka kaitstud paindlikkust.
Nõusolek näitab, et sotsiaalne dialoog võib anda konkreetseid tulemusi.
Te viitasite sellele ühisele analüüsile oma resolutsiooni ettepanekus.
Nüüd sooviksin ma vastata raportis väljendatud teatavatele kriitilistele arvamustele.
Ma tean, et te väidate, et kaitstud paindlikkust käsitlev arutelu peaks olema tasakaalustatum.
Kõigepealt tahaksin ma meelde tuletada, et komisjoni teatis on kõnealuses valdkonnas kõigi sidusrühmade vahelise intensiivse dialoogi ja juhtivate spetsialistidega hoolika konsulteerimise tulemus.
Olen veendunud, et komisjoni lähenemisviis on tasakaalustatud, kuna eesmärk on toetada samaaegselt nii paindlikkust kui ka turvalisust, mis, nagu juba öeldud, on kaks sünergilist ja mitte mingil juhul vastuolulist elementi.
On selge, et kaitstud paindlikkust käsitlevat arutelu ei tohi vääriti kasutada, et liikuda tööturu vabastamise suunas.
Vastupidi, paindlikkuse ja liikuvuse puhul tuleb seada kõrgemad eesmärgid: paremad töökohad, parem tasakaal töö-, pere- ja eraelu vahel, tõhusam majandus tervikuna.
Nagu te teate, teeb nõukogu järgmiste nädalate jooksul otsuse kaitstud paindlikkuse ühiste põhimõtete kohta.
Pärast seda jätkuvad kõigi sidusrühmade kavandatud riiklikud arutelud, võimaldades järgida kaitstud paindlikkuse strateegiaid riigi tasandil, võttes arvesse eri riikidele iseloomuliku olukorda.
Olen veendunud, et sidusrühmad tagavad kaitstud paindlikkuse valdkonnas tasakaalustatud lähenemisviisi saavutamise.
Kui rääkida kuludest, siis tuleks hinnata asjaolu, et kaitstud paindlikkuse poliitikaga seotud kulud on palju väiksemad kui konkreetne kasu, mida annab dünaamilisem tööturg ja töötuse väiksem tase.
Lisaks ei tähenda see paljudel juhtudel finantseerimiskulude suurenemist, vaid olemasolevate vahendite tõhusamat kasutamist.
Sooviksin samuti avaldada arvamust seoses raporti lõikega, milles sätestatakse, et tähtajatu leping peaks moodustama sotsiaalkindlustussüsteemi aluse.
Komisjoni kavatsus on mitte mingil juhul vähendada tähtajatu lepingu olulisust.
Usun siiski, et peaksime vastu võtma üldisemad sotsiaalkindlustussüsteemid, mida kohaldataks nii avatud lepingute kui ka osalise tööaja suhtes: lühidalt seisneb kavatsus selles, et niisugused tööhõivevormid varustataks asjakohase sotsiaalkindlustusega, mitte ei vähendataks tähtajatute töölepingute olulisust.
Härra juhataja, ma usun, et nende mõningate reservatsioonidega on raport kasulik ja asjakohane panus kaitstud paindlikkust käsitlevasse arutelusse, ning ma sooviksin Euroopa Parlamenti selle eest veel kord tänada.
<D>
fraktsiooni UEN nimel. - (PL) Härra juhataja, valgevenelaste ja ukrainlaste huve ignoreerides Euroopa Liit oma idapiiri julgeolekut ei taga.
Me peaksime toetama liidu külastamist võimalikult suurte, konkreetselt Ukraina ja Valgevene inimeste rühmade poolt ning samal ajal isoleerima Lukašenka režiimi.
Demokraatlikud protsessid ja muutused meie idanaabrite maailmavaates, näiteks mis puutub ukrainlaste ettekujutust NATOst, toimuvad kiiremini tänu isiklikele Euroopa Liidu riike külastades saadud kogemustele.
Praegu peavad valgevenelased viisa eest maksma 60 eurot.
See võrdub ühe kolmandikuga keskmisest palgast ja teeb enamikule ühiskonna liikmetele külastuse võimatuks.
See olukord sobib Lukašenka režiimile, sest mida piiratumad on kontaktid Lääne-Euroopaga, seda lihtsam on Valgevene ühiskonda kontrollida.
Viisanõue isoleerib Valgevene noorsoo ja opositsioonimeelsed inimesed.
Lääs peaks tahtma nende sotsiaalsete rühmadega kontakte säilitada.
Kallid viisatasud toovad endaga ainult kaasa viisamaffia tegevuse aktiviseerumise ja muud patoloogiad piiridel.
Sellised tõkked teevad tuntavat kahju ka Poola turismisektorile.
Viimastel aastatel on Poola mägesid külastanud palju Ukraina ja Valgevene suusatajaid.
Nad on üldiselt saabunud jaanuari alguses, siis kui algavad õigeusu jõulud.
Praeguseks on Poola suusakuurordid tühjad.
Daamid ja härrad, eriti nüüd, kui NATO tippkohtumisel Bukarestis ähvardas Vladimir Putin Ukraina jagada ja kuulutas, et, ma tsiteerin: "Ukraina pole isegi mitte riik ja üks osa selle territooriumist on Ida-Euroopa ja teise - suure osa - kinkis talle Venemaa”, on vajalik selge signaal, et Euroopa Liit ei talu rahvusvahelises poliitikas selliseid ähvardusi oma lähinaabri aadressil.
Kutsun üles alustama nii kiiresti kui võimalik dialoogi konkreetsete sammude üle, mida on vaja selleks, et ukrainlased pääseksid ELi viisavabalt.
Soovin selgelt öelda, et tõeline visioon kaasaegsest ja ohutust Euroopast pole võimalik ilma Ukrainata.
<D>
Euroopa Liidu üks peamisi eesmärke ühise vabadusel, turvalisusel ja õigusel rajaneva ala poliitika raames on tagada oma 500 miljoni kodaniku julgeolek.
Selle saavutamiseks peavad Euroopa Liit ja selle liikmesriigid astuma vastu nüüdisaegsele terrorismile.
Kõige enam vastuolusid tekitav küsimus ettepanekus, mis käsitleb terrorismivastast võitlust käsitleva nõukogu raamotsuse muutmist, on nõue võtta kasutusele mõiste "avalik üleskutse panna toime terroriakte”.
Sõnavabaduse ja seaduserikkumise vahel on vaid õhkõrn joon.
Me ei saa lubada, et tekiks olukord, kus julgeoleku suurendamise eesmärgil piiratakse kodanike õigusi ja vabadusi.
Seetõttu leian, et on hädavajalik tagada kõnealuse raamotsuse võimalikult kõrge õiguslik tase ja selleks tuleks ennekõike selgemalt määratleda mõiste "avalik üleskutse panna toime terroriakte”.
See uus dokument peab olema õiguslikult selge ja sidus, et see oleks võitluses terrorismiga tõhus vahend, kuid samal ajal peab see tagama inimõiguste ja põhivabaduste järgimise võimalikult suures ulatuses.
<D>
Hääletasin raporti poolt, sest kui soovime, et meie toetus Euroopa teadusuuringutele oleks tõhus, ei saa me panna oma juhtivate asutuste õlgadele väljakannatamatut halduskoormust.
Siiski on resolutsiooni tekst ja sellekohane arutelu taas kinnitanud minu veendumust, et avalikke vahendeid tuleks kasutada avalike põhiteenuste tagamiseks ning muud tegevust, sealhulgas teadusuuringuid ja ettevõtlust, tuleks rahastada erasektori vahenditest.
Euroopa Parlamendi roll peaks piirduma kahe valdkonnaga.
Esimene on põhilise õigusraamistiku loomine, et edendada sellist liiki ettevõtlust.
Kui me nõuame täna selles resolutsioonis avaliku sektori toetuste kehtivas süsteemis kasutatavate mehhanismide ja vahendite lihtsustamist, oleme leidnud lahenduse probleemi tagajärjele, kuid mitte põhjusele.
Põhjus on see, et probleem seisneb avaliku sektori toetustes endis.
Teine valdkond on ELi liikmesriikide õiguste järgimine.
Kui mõni liikmesriik keelab inimembrüote kasutamise teadusuuringutes, ei tohiks neid uuringuid rahastada ELi ühistest vahenditest.
Seda võib võrrelda veendunud mittesuitsetajalt raha võtmisega, et kasutada tubaka kasvatamise toetamiseks.
Mina pooldan teadusuuringute toetamise lihtsustamist.
Mulle tundub, et meil tuleks keskenduda hoopis soodsa keskkonna loomisele nende jaoks, kes soovivad investeerida uude tehnoloogiasse ja innovatsiooni, selle asemel, et arutleda abikõlblike kulude ja raamatupidamismenetluste üle.
<D>
Härra juhataja, see arutelu on kahtlemata väga tähtis, nagu ka teised juba öelnud on, muuhulgas nimetati seda äsja isegi ajalooliseks sellele pühendatud töötundide arvu ning poliitilise arutelu poolest, mis selleni viinud on.
Minu arvates on see hea arutelule eelneva ärevuse, ja mõnevõrra ka seda hetkel ümbritseva ärevuse, keskel.
Ma ütlen ärevus muidugi suurima lugupidamisega asjasse segatud tsiviilühiskonna, valitsuseväliste organisatsioonide ja riiklike parlamentide panuste ees.
Kõige selle keskel on tähtis mõista seda, milleks ja kuidas me nii kaugele jõudnud oleme.
Me peame mõistma, et nende assotsieerimislepingute läbirääkimised AKV riikidega ei ole poliitiline otsus, mille Euroopa Liit suvaliselt langetas, nii nagu oleks meil valida mitmete vahel ja me valisime nende seast lihtsalt ühe.
See on põhimõtteliselt seaduslik nõue, mis põhineb Maailma Kaubandusorganisatsiooni seaduslikel eeskirjadel.
See on hädavajadus, mis tuleneb tingimustest, mis ümbritsesid meie eelnevat AKV tsooni riikidega kauplemise õiguslikku raamistikku .
Praegu tuleks ka meeles pidada, et need, kes mõistsid hukka Euroopa Liidu suhteid AKV riikidega, olid just need arengumaad, millel olid täiesti legitiimsed nõudmised, et saada meie turgudele juurdepääs, kuid jäeti välja puhtalt sellel põhjusel, et need ei olnud praeguste Euroopa Liidu liikmesriikide endised kolooniad.
Seepärast oli, ja mõnes mõttes on veel siiani, Euroopa Liidul kaks mõõdupuud: üks kunagiste kolooniate ja teine muude sarnase arengutasemega riikide jaoks, mis selle süsteemi raamidesse ei jää.
Just see ongi see, mis muutus kontrollimatuks ning mille rõhutamisest Maailma Kaubandusorganisatsioonis needsamad riigid oma missiooni tegid.
Ennekõike peame me mõtlema sellele, et süsteem, mida me asendada tahame, esmalt Lomé konventsioon ning seejärel Cotonou lepingutel põhinev kokkulepe, ei saavutanud mingil juhul ihaldatud eesmärke.
Mitte keegi ei saa väita, et Cotonou süsteem oli täielikult rahuldav.
Kui see oleks seda olnud, siis oleks Euroopa Liidu kaubanduse näitajad nende riikidega palju kõrgemad, kui need on hetkel.
Seetõttu ei tohiks me ka väita, et me asendame midagi, mis on tulemusi andnud, sest see ei ole nii.
Kõikidel nendel põhjustel tuleks majanduspartnerluslepinguid vaadata suurepärase võimalusena, seda eriti kõigile neile meist, kes usuvad, et nende riikide areng ja kasv ei saa sõltuda puhtalt välisabist.
Muidugi pean ma silmas just neid lepingutes osalevaid riike, mis ei kuulu vähim arenenud riikide sekka.
Selles suhtes on partnerluslepingute taga omandi, omaenese saatuse määramise ja välisabist sõltumatuse saavutamise poliitiline - ja võiks öelda ka filosoofiline - põhimõte.
Seetõttu toetab minu fraktsioon täielikult nende lepingute Euroopa Komisjoni läbirääkimisi ning seda, et need peaksid olema ulatuslikud ja täielikud ning katma peale kaupade ka teenuseid ja konkurentsireegleid ning need tuleks tervikuna kokku leppida.
Veel üks asi, mida tuleks silmas pidada, on muidugi see, kuidas läbirääkimisi ja spetsiifilisi esitatud teemasid on käsitletud.
Selle teema juures viitaksin ma sellele, mida iga raportöör erinevate teemade kohta ütles, kuna me räägime üldisest lähenemisest ajal, kui iga läbirääkimist eraldi käsitletakse.
On mõned esiletõusvad punktid ja mured, millest üheks näiteks oleks kõige äärepoolseimate regioonide olukord, mis väärib erilist tähelepanu CARIFORIUMi puhul, kuid üldiselt, ma mõtlen poliitiliselt, toetame me täielikult nii neid läbirääkimisi kui ka nende jätkamise vajadust ning seda, et parlament läbirääkimistel tõhusat järelvalvet teostaks.
Üks meie esitatud mitmest muudatusettepanekust ütleb, et parlamendi järelvalvet selle probleemi üle tuleb teostada ühtlustatult, mitte erinevalt sõltuvalt antud riigist.
<D>
Igal aastal tuuakse Euroopas turule tuhandeid uusi mänguasju ja jõulude ajal on kauplustes mänguasjade nõudluse haripunkt.
Niisiis on tegemist päevakohase küsimusega.
Teatud mänguasjades avastatud kahjulikud kemikaalid põhjustavad suurt muret.
Komisjon peab sellega viivitamata tegelema.
Ohutusstandardid peavad põhinema usaldusväärsetel katsemeetoditel ning läbi tuleb viia rohkelt teadusuuringuid tagamaks, et laste mänguasjades ei leiduks kahjulikke aineid.
Kuigi kõik mänguasjad, mis alates 20. juulist 2011. aastast turule viiakse, peavad vastama uuele mänguasjade ohutuse direktiivile ja kuigi meil Euroopas on mänguasjade ohutuse valdkonnas rangeimad õigusaktid maailmas, tuleb hoolikas olla kogu aeg.
Komisjon peab olema valvas ja tugevdama importkaupade turujärelevalvet.
Iga ohtlike mänguasjade tagasivõtmise juhtum põhjustab muret ning igaühte neist tuleb kohe kontrollida.
Tarbijad peavad saama usaldada CE-märgist, mis tagab, et toode vastab ELi standardile ja on valmistatud mittetoksilistest ainetest.
<D>
Hr president, see leping ei ole just täiuslik dokument.
Selles on palju "kuisid", "agasid" ja "võib-ollasid", sest teisiti ei ole võimalik mitmekülgselt rahvaste perel võimu jagada.
Kuid vaatamata "ei" ütlejatele vastab see meie kodanike nõudmistele, mille kohaselt soovitakse suuremat demokraatiat ja suuremaid volitusi teha asju, mida rahvusriigid ei suuda tõhusalt ise teha: rahuvalve, kliimamuutused, ränne, finantsasjade ja turu reguleerimine ning tõepoolest ka tööhõive reguleerimine.
Sel globaalse ebastabiilsel ajastul on Euroopa Liit selliste väikeste liikmesriikide nagu Iirimaa jaoks tähtsaim kui iial varem.
Tänane hääletus näitab taas kummalist liitu turufundamentalistide, vasak- ja paremäärmuslaste vahel, kes on kõnealuse lepingu vastu.
Neil on üks ühine joon: tungiv soov piirduda rahva demokraatliku mõjuvõimuga riigipiiride taga.
Multimiljonärid Murdochid Suurbritannias ja Ganleyd Iirimaal manipuleerivad küüniliselt rahvusliku šovinismiga, leidmaks tõestust, et eurooplased ei suuda jõuda oma riigi piiridest kaugemale, et reguleerida ettevõtlust ühiskonna laiemates huvides.
Teised, Sinn Féin ja nende liitlased, ei usalda kodanikke ja nende võimet luua arvestatav rahvusülene demokraatia.
Nende leivanumber on hirm; hirm meie naabrite ees, demokraatlike parlamentide ees, valitsuste ja globaliseerumise ees.
Nad ei suuda selgitada, kuidas parlamentidele suurema võimu andmisega kaasneb väiksem demokraatia.
Nad maskeerivad kui internatsionalistid, kuid nad on vastu sellele, et naabrid üksteist ohu või rünnaku korral aitaksid.
Nad keelduvad heaks kiitmast siduvaid Euroopa õigusakte, mis peaksid kaitsma meid ja meie naabreid kliimamuutuste, töötajate õiguste kuritarvitamise ja turu kuritarvitamise eest.
Hirmu külvajate relvaks on suur vale, mida siin täna on kõneosavalt esitanud pr McDonald ja pr Sinnott.
Nad käänavad väsinult tõde, väitmaks, et enam kui 80% Euroopa inimeste valitud esindajatest kavatsevad purustada demokraatia, keelata inimestele alatiseks võimaluse öelda sõna sekka Euroopa ülesehitamisel.
Enne Iirimaa hääletuspäeva saab selgeks, mis need kõik suured valed tegelikult on: nende erakondade hirmuunenäod, kes pole oma ajaloost midagi õppinud ning kalduvad Euroopa inimesi hukka mõistma ajaloo kordamise eest.
Olen kindel, et Iirimaa otsus on jääda Euroopa keskmesse.
<D>
Järgmine päevakorrapunkt on hääletamine.
(Hääletuse tulemused ja muud üksikasjad: vt protokoll)
Mul on edastada üks teadaanne.
Minust paremal istub proua Eva Dudzinska.
Ta on Euroopa Parlamendis töötanud peaaegu 35 aastat.
Viimase kümne aasta jooksul on tema töö olnud tihedalt seotud täiskogu istungitega.
Nüüd läheb ta pensionile.
Ma tahaksin teda tänada ja soovida talle tulevikuks kõike head.
(Aplaus)
<D>
kirjalikult. - (RO) Olukord Süürias valmistab sügavat muret.
Meil ei ole põhjalikku ega usaldusväärset teavet, sest välisajakirjandusele ei ole juurdepääsu antud.
Kuid al-Assadi režiimi toime pandud survemeetmed tugevnevad ja nende tagajärjel on vabaühenduste esitatud andmete põhjal mõrvatud juba 600-700 tsiviilelanikku ning vahistatud või kaduma läinud veel 8000 inimest.
Süüria kodanikud on peaaegu kaks kuud meelt avaldanud ning neid ei tohi võitluses demokraatia eest üksinda jätta.
Jõhker mahasurumine on vastuvõetamatu ja peab lõppema.
EL peab kiire lahenduse otsinguil asuma liidrikohale.
Seepärast on mul hea meel piiravate meetmete üle, mille nõukogu Süüria režiimi vastu selle nädala alguses võttis.
Kuid meil tuleb koostöös Euroopa Liidu partneritega teha rohkem, et nõuda Süüria ametivõimudelt repressioonide lõpetamist.
Al-Assad on isolatsioonis.
Vaid Gaddafi režiim mõistab praegu hukka "rahvusvahelise vandenõu, millega rünnatakse Süüria riigi julgeolekut” - see on avaldus, mis kirjeldab üsna hästi olukorda Süürias.
Lõpuks tahan rõhutada, et praegustes oludes ei ole Süüria kandideerimine ÜRO Inimõiguste Nõukogu liikme kohale vastuvõetav.
<D>
raportöör. - Austatud juhataja, Euroopa Liidu kui vabadusel, turvalisusel ja õigusel rajaneva ala kujutamine oleks pelgalt tähelepanuväärne eesmärk, kui poleks kaasatud eelnevalt asutatud Euroopa ameteid, kelle võime tegutseda ning reageerida organiseeritud piiriülese kuritegevusega võitlemiseks peaks tugevnema.
Tahaksin tänada variraportööre, kellega olen teinud head koostööd peaaegu kõigis käesoleva raporti aspektides, ning Eurojusti presidenti ja tema meeskonda avatuse eest selle tegevuse ajal.
Seda raportit koostades pöördusid paljud minu kolleegid Euroopa prokuratuuri poole.
Selles suhtes olen rohkem kooskõlastamise ja Euroopa õigusalase süsteemi rajamise kui koostöö tugevdamise poolt.
Vaatamata sellele oleme praeguseks mitmel põhjusel sellisest Euroopa eesmärgist üsna kaugel: esiteks seetõttu, et pole Euroopa õigusakte, mis käsitlevad kohtualluvuse küsimust Eurojusti pädevuses olevate kohtuasjade puhul, teiseks liikmesriikide vastuseisu tõttu viia vaid mõned uurimisvolitused üle Euroopa asutusse.
Heaks näiteks on dokument, mis käsitleb Eurojusti riiklike liikmete võimalikku osalust ühistes uurimismeeskondades.
On paradoks, et kui Euroopa Parlamendi liikmed on valmis tõsiste üleriigiliste kuritegudega tegelema, andes Eurojustile sealhulgas rohkem volitusi, olles kõige rohkem huvitatud inimõigustest lugupidamisest, propageerivad nad üht, kuid kehtestavad õigusakte teisiti.
Euroopa Liidu elanikele on keeruline seletada, kuidas saame luua vabadusel, turvalisusel ja õigusel rajaneva ala, kui liikmesriigid Euroopa asutusi piisavalt ei usalda.
Mõistame ning nõustume parlamendis asjaoluga, et Eurojust peab töötama ööpäevaringselt, seitse päeva nädalas.
Kodanikuvabaduste, justiits- ja siseasjade komisjon on samuti nõus, et Eurojusti tõhususeks on tähtis, et riiklikel liikmetel oleksid samad volitused, mis on neil oma riigis.
Samuti hääletatakse suhete tugevdamise poolt Europoli ja Euroopa õigusalase koostöö võrgustikuga ning teiste Euroopa ja rahvusvaheliste ametite, nagu näiteks Frontex, Interpol ja Maailma Tolliorganisatsioon, sidemete loomise poolt.
Euroopa Parlamendi liikmetena nõuame - ning raport kajastab seda käsitlust - ühelt poolt Eurojusti ning riiklike liikmete volituste tõelist tasakaalu ning teiselt poolt kostja õigusi.
Seetõttu on mitme minu esitatud muudatusettepaneku eesmärgiks suurendada andmekaitse taset menetlusõiguses, nt õigust kaitsele, õigust õiglasele kohtumõistmisele, õigust saada teavet ja õigust saada õiguslikku hüvitist.
Vaatamata sellele, et oleme teadlikud tugevast ameti rajatud andmekaitsesüsteemist, toovad mitu muudatusettepanekut samal ajal esile täiendavaid kaitsemeetmeid.
Siiski panevad aga muretsema kolmandatele riikidele ja rahvusvahelistele organisatsioonidele edastatud andmed, sest tegelikult me ei tea, mis nende andmetega hiljem toimub.
Seetõttu teen ettepaneku kehtestada hindamismehhanism, et tagada Euroopa standardite järgimine.
Tahaksin tänada volinik Jacques Barrot'd selle mainimise eest.
Viimaks teeb mulle muret Euroopa Parlamendi roll Eurojusti suhtes.
Teadmatus Lissaboni lepingu saatuse suhtes teeb asjaolud veelgi muret tekitavamaks.
Siiski ei takista miski kehtivas ühenduse õiguses parlamendil Eurojusti tegevuse kontrollimisel aktiivset rolli mängida.
See sõltub täielikult poliitilisest tahtest ning ma loodan tõesti, et sellel täiskogul võimaldatakse seda tööd teha.
<D>
Härra juhataja, resolutsiooni ettepanekust ilmneb selgesti, et meil on olnud tegemist äärmuslike ilmastikutingimustega Euroopaga, ükskõik kas peame silmas kuumust või üleujutusi.
Oleme sellest kuulunud palju.
Kahtlemata avaldan ka mina koos oma kolleegidega sügavat kaastunnet Kreeka tulekahjudes kannatanutele.
Samas, nagu Richard Corbett mainis, on ka neid, kes kannatasid üleujutuste tõttu, mis juhtus näiteks minu valimisringkonnas.
Olen üllatunud, et volinik seda teemat ei tõstatanud.
Ei tohi unustada, et me räägime loodusõnnetustest ja nende hulka kuuluvad ka üleujutused.
Minu koduriigis olid juuni ja juuli rekordiliselt saduderohked.
Suurbritannia kindlustusseltside ühenduse hinnangu kohaselt võib kahjude kogusumma ulatuda kuni 5 miljardi euroni.
Hukkus kümme inimest, lugematul arvul kodusid hävines, lugematul arvul ettevõtteid tuli ümber paigutada ning hävines infrastruktuur.
Seepärast on äärmiselt oluline, et üleujutused oleksid samuti kaasatud mis tahes meetmetesse, mida komisjon esitada soovib.
Austatud volinik, kohalikud inimesed küsivad selliseid küsimusi nagu: kas EL saab anda toetusi, mida võiks riigi vahenditega kokku sobitada, et ennetada üleujutusi üleujutustõkete ehitamise abil?
Teiseks, kas EL ei peaks läbi vaatama oma direktiivi, mis ennetab jõeorgude süvenemisest ja nende jõgede kallastele tekkivatest ojadest tulenevat kahju?
Kui vaadata tulevikuprognoose, ei ole kahtlust, et kõnealused ilmastikutingimused halvenevad tõenäoliselt veelgi.
Kliimateadlased ootavad riikide keskmise sademete hulga tõusu umbes 20% võrra, mis võib maha sadada äärmusliku paduvihmana, kui ühe kuu sademed sajavad alla ühe päevaga.
Antud olukorras oleks neile, kes kuulavad arutelusid minu valimisringkonnas, Richard Corbetti valimisringkonnas või mujal Ühendkuningriigis, väga rahustav, kui te saaksite neile kinnitada, et üleujutused kaasatakse komisjoni meetmetesse, nagu me sedastasime meie fraktsiooni poolt resolutsiooni ettepaneku lõikes 2, ning et abi antakse võimalikult kiiresti ja takistusteta.
2007. aasta eelarve pearaportöörina võin kinnitada, et kavatsen hoolikalt jälgida, et kõik rahalised vahendid kulutatakse nõuetekohaselt ja tõhusalt.
<D>
Raport tervikuna: "Meie, Taani sotsiaaldemokraadid, otsustasime hääletada vastu raportile, mis käsitleb Euroopa Liidu põllumajanduspoliitikat pärast 2013. aastat, sest meie arvates ei väljenda see piisavalt soovi reformimise järele, mis oleks väga vajalik.
Me oleksime tahtnud näha, et Euroopa Liidu eestvedamisel lõpetatakse hiljemalt 2013. aastaks igasuguste eksporditoetuste maksmine, olenemata teiste WTO kaubanduspartnerite tegevusest.
Raport seda teemat ei käsitle.
Mis puudutab toetuste maksmist, siis oleksime soovinud praeguste tagasihoidlike nõuete asemel näha rangemaid keskkonna-, kliima- ja säästvusnõudeid.
Raport seda teemat ei käsitle.
Me oleksime soovinud näha ka Euroopa Liidu eelarve põllumajandustoetuste osa olulist vähendamist.
Raport ei käsitle ka seda teemat.
Seetõttu ei saa Taani sotsiaaldemokraadid toetada lõplikku raportit Euroopa Liidu põllumajandustoetuste kohta pärast 2013. aastat.”
Muudatusettepanek 3: "Meie, Taani sotsiaaldemokraadid, leiame, et Euroopa Liidu toetused tuleks Euroopa põllumajanduspoliitikast kõrvaldada.
Põllumajanduses peaks juhtpõhimõte olema vaba ja õiglane kaubandus ning säästvus.
Me hääletasime selle muudatusettepaneku vastu, sest meie arvates on see vastuoluline, kuna nõuab Euroopa Liidu abi eraldamist vaba ja õiglast kaubandust moonutamata.
Samas on Euroopa Liidu toetusskeemidel praegu just nimelt vaba ja õiglast kaubandust moonutav mõju.”
<D>
- Härra juhataja, lubage mul õnnitleda raportööre teema põhjaliku käsitlemise eest.
Sellegipoolest pean märkima, et kui üheks meie eesmärgiks on rahupiirkonna rajamine, peame pöörama tähelepanu asjaosaliste riikide poliitika tulevikule.
Lubage mul tuua näiteks Egiptuse.
Kas keegi teab, mis juhtub pärast Mubaraki ajajärku?
Kardan, et mitte.
Kuidas me ei mõista, et varem või hiljem haarab Egiptuses enda kätte võimu Islami Vennaskond, laiaulatuslik ja äärmuslik islamiorganisatsioon?
Peame mõistma, et see õõnestab kõik kavatsusi, mis meil selle piirkonna suhtes on.
Ma ei taha siin korrata ettepanekut, mille esitasin eelmisel aastal lühikese arutelu käigus kõnealuse raporti üle.
Soovitasin luua mainitud riikide vahel ühenduse, et tugevdada sealseid poliitilisi sidemeid.
Lubage mul lõpetuseks pöörata tähelepanu asjaolule, et Euroopa naabruspoliitika kehtestati koos üleeuroopaliste võrkudega, eesmärgiga leevendada uute mõtteliste piiride moodustumist naaberriikide vahel.
Seetõttu peab Euroopa naabruspoliitika olema jätkuvalt ühelaadne, geograafiliselt tihedasti kokkujääv ning ida ja lõuna suhtes tasakaalus.
Kuna Euroopa naabruspoliitikasse kaasatud riigid on poliitika, majanduse ja kultuuri poolest erinevad, on mitmekesisuse põhimõtte rakendamine eluliselt tähtis, kuid seda ei tohi kasutada kõnealuste riikide vahel olevate lõhede avardamiseks.
<D>
(PL) Hr juhataja, töötajate lähetamine on lahutamatult seotud teenuste osutamise vabadusega.
Oma otsusega toetas Euroopa Kohus seda minu arvates ülitähtsat ühisturu põhimõtet.
Sooviksin siiski väljendada oma rahulolematust asjaoluga, et ühenduse turul kehtivad ikka veel eeskirjad, mis ei ole kooskõlas töötajate lähetamise direktiiviga.
Ärgem unustagem, et direktiivi eesmärk on aidata nii töötajaid kui ka töövõtjaid.
Olukorrad, kus direktiivi võtmesätteid tõlgendatakse liikmesriigiti erinevalt, on samuti lubamatud.
Töötajad ei tea oma õigusi ning liikmesriigid ei jälgi, kas direktiivi sätteid rakendatakse õigesti.
Nende sätete õige rakendamine ja täitmine on lõppude lõpuks siseturu tõhusa toimimise võti.
Seepärast kujutavad kõik meetmed, olgu nende vormiks siis halduskoostöö või direktiivi õige rakendamise suunised, endast hädavajalikku tegevust.
Loodan siiski, et selliste algatuste tulemuseks on sätete parem tõlgendamine, mitte aga rohkem kaebusi olematu sotsiaalse dumpingu kohta.
<D>
Hr juhataja, üldiselt ma kiidan selle raporti heaks.
Ma arvan, et see leiab õige tasakaalu väljakujunenud kultuuritavade tunnustamise ja alkoholi kahjuliku tarbimise väga murettekitava suundumuse vahel, sh eriti ohtlik ohjeldamatu joomise kasv meie noorte seas.
Komisjon määratles oma lähenemisviisis peamised sihtmärgid - meie laste kaitsmine, võitlemine ohjeldamatu joomise vastu, alkoholist põhjustatud raevu, liiklusõnnetuste ja enesetappude tõttu tekkinud vigastuste ning surmajuhtumite vähendamine.
Minu kolleegid on probleemsed valdkonnad äärmiselt hästi esile toonud.
Ma tahaksin nüüd omakorda rõhutada vajadust lisada sünnieelse alkoholiga kokkupuute tõsised ohud kui peamised sihtmärgid komisjoni nimekirja, millega tuleb tööd teha, ning tervise- ja alkoholifoorumi jaoks, kellele komisjon tegi ettepaneku võtta üles eriti just see teema.
Seda sellepärast, et alkoholi tarbimisest põhjustatud sünnieelse kahju teema on elanikkonna seas praegu väga vähe mõistmist leidnud.
Ka väike alkoholi kogus ei ole raseduse ajal ohutu, sest alkohol on teratogeen.
Tegelikult on see ohtlik raseduse teise ja kolmanda kolmandiku ajal, ja just seda enamik rasedaid naisi ei mõista, sest tavaliselt on just kolm esimest raseduskuud ohtlikud ravimite või uimastite või teiste selliste ainete manustamise seisukohalt.
Alkohol on eriti ohtlik teisel ja kolmandal trimestril.
Me peame algatama haridusalase teabe kampaaniad liikmesriikides ilma häbistamise ja süüdistamiseta üldarstide kaudu, et tõsta viivitamata rasedate naiste valvsust alkoholiga seotud ohtude osas selles valdkonnas.
Kolleegid mainisid hüperaktiivsust.
Selle kõrval on ka Aspergeri sündroom.
Meditsiiniteadlastel on olnud alkoholipoliitika tõttu selles valdkonnas tööde avaldamisega raskusi.
Las teie foorum võtab kogu selle teema üle ja tegeleb sellega edasi.
Lõpetuseks mõned sõnad alkoholi kuritarvitamise kui erinevate meelemürkide kuritarvitamise osa kohta.
Iirimaal kuritarvitab viiendik alkoholiprobleemide tõttu ravi saanud isikutest ka uimasteid ja hiljuti Prantsusmaal läbi viidud uuring näitas, et kanepi mõju all autojuhtimine kahekordistab õnnetuse põhjustamise riski.
Erinevate meelemürkide kasutamise eelistamise kasv vajab ka teie foorumi ja iga liikmesriigi kiiret reageerimist ning vajalikku tehnilist toetust erinevate uimastite avastamiseks, eriti liikluspolitsei reidide ajal, on vaja suurendada koos tehnilise toetusega, mida antakse meie politseiasutustele.
<D>
Härra juhataja, kõrge esindaja, volinik, see raport peaks andma meile võimaluse mõelda, kui kaugele oleme Euroopa Liidu julgeoleku- ja kaitsepoliitikaga jõudnud, kus oleme praegu ning millist rolli Euroopa Parlament selles mängima peab.
Seejuures peame silmas pidama, et siiani on Euroopa julgeoleku- ja kaitsepoliitika raames toimunud 22 operatsiooni, millest 16 olid tsiviil- ja 6 sõjalised operatsioonid.
See tähendab, et väga tugev rõhk on pandud tsiviilpoolele.
Tsiviilpoolt täiendab funktsionaalne demokraatlik järelevalve, kuna Euroopa julgeoleku- ja kaitsepoliitika (EJKP) raames toimuvaid tsiviiloperatsioone rahastatakse Euroopa eelarvest, mistõttu Euroopa Parlament kontrollib neid.
On ka muid Euroopa Liidu eelarvest rahastatavaid asju, mis on otseselt julgeolekupoliitikaga seotud.
Üheks näiteks on julgeoleku alane teadustöö - 1,3 miljardit eurot 7 aasta jooksul; projekt "Galileo", milles leidub samuti julgeolekuaspekte - 3,4 miljardit eurot ning projekt GMES/"Kopernikus", mille jaoks on saadaval 1 miljard eurot.
Praegu on meil Euroopa Parlamendis uus arendus, milleks on õigusakt julgeoleku ja kaitse valdkonnas.
Oleme vastu võtnud Euroopa Parlamendi ja nõukogu direktiivi kaitseotstarbeliste toodete ühendusesisese veo kohta ning direktiivi hangete kohta julgeoleku ja kaitse valdkonnas.
See on oluline esimene samm sel teel.
Eriliselt tähtis on see teave Euroopa Parlamendi jaoks.
Selles osas on eelkõige oluline meie erikomisjon, millel on ligipääs salajasele teabele, ja ka regulaarsed arutelud, mida me selles komisjonis eriesindajaga neil teemadel peame.
Tahaksin kasutada võimalust ning tänada kõrget esindajat ja tema kolleege välja kujunenud konstruktiivse koostöö eest.
Asun nüüd kõnealuse raporti üksikute punktide juurde.
See raport kutsub Euroopa Liitu üles oma julgeolekuhuve selgemini määratlema.
Räägime alati üksikute riikide julgeolekuhuvidest, kuid meil on ühised julgeolekuhuvid.
Meie kodanike kaitse Euroopa Liidus ja sellest väljaspool, rahu meie naabruses, meie välispiiride kaitse, meie kriitiliste infrastruktuuride kaitse, energiajulgeolek, meie kaubateede julgeolek, meie varade julgeolek ülemaailmsel tasandil ja palju muud, esindab tegelikkuses eri riikide julgeolekuhuve ning Euroopa Liidu ühiseid julgeolekuhuve.
Peame ka mõtlema selle üle, millised on tegelikult Euroopa Liidu julgeoleku ja kaitsega seotud ambitsioonid.
Raporti projektis on selgelt märgitud, et meil ei ole ambitsiooni saada selliseks tähtsaks suurriigiks nagu Ameerika Ühendriigid.
Samuti tehakse seal vägagi selgeks, et me peame keskenduma Euroopa Liidu geograafilisele ümbrusele.
Meie prioriteetideks on Euroopa Liidu peamine ülesanne Balkanimaad, Põhja-Aafrika, idapoolsed külmutatud konfliktid ning meie panus Palestiina konflikti lahendamisse.
Peame selgelt keskenduma just neile aladele.
Leian, et peab märkima, et Prantsusmaa eesistumisaja lõpul seadis nõukogu väga ambitsioonikad eesmärgid - nimelt omandada suutlikkus teostada teatud tegevusi paralleelselt.
Kui me seda tahame, on meil selleks vaja rahalisi vahendeid.
Sellega kaasneb ka autonoomse ja alalise peakorteri asutamine Brüsselisse.
See on Euroopa Parlamendi esimene väga selge nõue.
Komisjonis pooldas seda väga suur enamus.
Teiseks peame silmas pidama, et 27 liikmesriigi käsutuses on 2 miljonit sõdurit.
Kolm protsenti neist peaks olema Euroopa Liidule alaliselt kättesaadaval.
See tähendaks 60 000 sõdurit.
Seetõttu kutsub raport üles määrama Euroopa Liitu alaliselt eurokorpusi.
See üleskutse on suunatud kuuele liikmesriigile, kes eurokorpused moodustavad.
Seejärel esitame selged avaldused selle kohta, milliseid võimeid meil on vaja arendada.
Euroopa Liidu 27 liikmesriiki kulutavad aastas 200 miljardit eurot kaitse peale ja see 200 miljardit eurot tuleb kulutada paremini kui varem.
Me ei saa endale lubada ratast 27 korda uuesti leiutada, mistõttu palume teil täna tagada, et tulevikus Euroopa Liidu ja maksumaksja raha kulutades tehakse seda paremini kui minevikus.
Tänan teid väga.
<D>
kirjalikult. - (IT) Proua juhataja, mina hääletasin raporti poolt.
Olen hiljutiste sündmuste pärast Itaalias väga mures.
Seoses Rumeenia kodanike ja romidega on tekkimas nõiajahi meeleolu ja korraldatakse karistusretki.
Itaalia valitsus tegeleb paaniliselt turvakampaaniaga.
Seejuures võib äärmuslike meetmete vastuvõtmine romi kogukondade suhtes halvendada selle rahvusvähemuse niigi hirmsat olukorda ning vähendada lõimumise ja sotsiaalse kaasamise võimalusi.
Me ei tohi unustada, et õigusriigis on kriminaalvastutus individuaalne ja seda ei saa omistada kollektiivile.
Sellest põhimõttest kõrvalekaldumine looks ohtliku pretsedendi, mis tooks kaasa tervete rahvusrühmade või teatud rahvusest sisserändajate tembeldamise kurjategijateks.
Kindlasti nõuab sisseränne üleeuroopalist koordineerimist, et tugevdada kohtu ja politsei vahendeid organiseeritud kuritegevusega võitlemiseks.
Kuid sellest ei piisa.
Oluline on võtta vastu selge tööhõivepoliitika ebasoodsas olukorras rühmade jaoks, sealhulgas romidest töötajate jaoks, luua toetusmeetmed, mille eesmärk on hõlbustada nende järkjärgulist lõimumist tööturule, ja pöörata suuremat tähelepanu noorte hariduse poliitikale.
<D>
kirjalikult. - (PT) Orlando Zapata Tamayo suri nälga, sest nõudis, et teda koheldakse sellena, kes ta oli: poliitvang, keda kiusati taga režiimiga, mis hoolimata juhtide vahetusest jätkab oma kodanike valitsemist raudse käega ja keelab neil ühineda või vabalt väljenduda.
Tema surma traagilised asjaolud peaksid meid kõiki häbi tundma panema.
Eriti poliitiliste otsuste langetajaid, kes José Luis Rodríguez Zapatero ja saadiku Moratinose jälgedes on pööranud Euroopa poliitikat Kuuba suunas.
Kõik, mida Euroopa Liit selle lepituskatsega saavutas, oli karistamatustunde suurendamine, pannes demokraadid - kes väärivad meilt palju rohkem - end rohkem isoleeritumana tundma.
Ma loodan, et naastakse kindla demokraatliku poliitika juurde, mis leevenes alles hiljuti.
Ma tahan, et Euroopa Liit tunnistaks lõpuks, et poliitika muutus osutus täielikuks läbikukkumiseks.
Samuti tahan ma, et Oswaldo Payá ja Daamid Valges saaksid Euroopas vabalt reisida, et paljastada Kuubal toimuvate sündmuste asjaolusid.
<D>
fraktsiooni ALDE nimel. - (RO) Austatud juhataja, kõigepealt tahaksin ma tunnustada raportööri töö eest.
Ühtekuuluvuspoliitika on väga oluline vähemarenenud piirkondades ja alampiirkondades elavatele kogukondadele.
Sotsiaal-majanduslikud aspektid, nagu vaesus, infrastruktuuri ja haldussuutlikkuse puudumine, deindustrialiseerimine, madal haridus- ja kvalifikatsioonitase, suur tööjõu liikuvus, halvad elutingimused ja piiratud juurdepääs üldhuviteenustele muudavad need kogukonnad haavatavateks rühmadeks, mis kujutab endast Euroopa Liidu territoriaalsele ühtekuuluvusele üha suuremat väljakutset.
Vastastikune sõltuvus vajaduste vahel vähendada piirkondadevahelist sotsiaal-majanduslikku erinevust ja sotsiaalselt integreerida haavatavad rühmad peaks enesestmõistetavalt viima konstruktiivse territoriaalse lähenemisviisini nii riiklikul kui ka Euroopa tasandil.
Austatud juhataja, minu meelest tõestab statistika puudumine kõnealuste rühmade leviku ja nende sotsiaalse tõrjutuse astme kohta ning näitajate suutmatus mõõta rakendatavate andmetega varustamiseks piirkondadevahelisi erinevusi veel kord seda, et liikmesriikidel ja komisjonil oleks vaja teha tihedamalt koostööd, et saada tegelik ettekujutus haavatavate piirkondade ja rühmade olukorrast ja koostada territoriaalseks arenguks ja sotsiaalse tõrjutuse ületamiseks konkreetsed programmid ja strateegiad.
Ma arvan, et esimese sammu peaksid astuma liikmesriigid, tuvastades haavatavad rühmad ja kaasates nad prioriteetsetena riiklikesse strateegilistesse kavadesse, ning seejärel töötama välja hindamis- ja järelevalvemehhanismid.
Me ei tohiks unustada seda, et ränne on enamasti vaesuse tagajärg ja rände nähtus tekitab ebastabiilsust ja konflikte.
Austatud juhataja, see on põhjus, miks me usume, et haavatavad rühmad peaksid saama toetust kõigilt liikmesriikidelt, sotsiaalabi vahenditest, võrdsete võimaluste kaudu ja enamgi veel - eriprogrammide kaudu, mis võimaldavad nende piirkondade arengut, kust nad pärit on.
<D>
komisjoni liige. - Proua juhataja, Venemaad puudutavad arutelud pole kunagi lihtsad.
Ühest küljest on Venemaa oluline üleilmne partner, teisest küljest on tegu suure naabriga ja siin on minu arvates kaks poolt, mis alati hõlpsasti ei klapi.
Ühest küljest, üleilmsel tasandil näeme Venemaad tõelise partnerina, nagu ma ennist ütlesin.
Näiteks Lähis-Idas Iisraeli ja Palestiina vahel lahenduse otsimisel ja paljudes muudes sellistes küsimustes.
Näiteks oli Venemaal tähtis roll eile Haagis toimunud konverentsil, mis puudutas Afganistani ja Pakistani; samuti on tal oluline roll seoses Iraaniga, massihävitusrelvade leviku tõkestamisel ja olulistes üleilmsetes küsimustes, nagu kliimamuutus, mida samuti ennist mainiti, ning ka praeguses finants- ja majanduskriisis.
See mõjutab kõiki.
See käib nii meie kui ka Venemaa ja paljude teiste üleilmsete partnerite kohta.
Seepärast leian, et me peame seda väga selgelt mõistma, ent samal ajal peame nägema Venemaas ka suurt naabrit, kellega meie seisukohad ühise naabruskonna osas mõnikord lahku lähevad.
Ja meil on ühine naabrus - mõned teist on maininud Moldovat, Mägi-Karabahhi ja loomulikult Gruusiat.
Selles vallas peame hoolitsema teineteisele lähenemise eest, ent rääkima avameelselt raskustest ja erimeelsustest.
Üks selline küsimus on idapartnerlus, mida parlament arutas alles eelmisel nädalal.
Kuut naaberriiki hõlmava idapartnerluse peamine eesmärk on aidata neil riikidel, kes seda soovivad, läheneda Euroopa Liidule sellistes põhiküsimustes nagu head valitsemistavad, vabakaubandus jms.
Seejuures on minu arvates oluline, et need riigid oleksid meile partnerid.
Ent samal ajal oleme mitmepoolsel platvormil öelnud, et me oleme põhimõtteliselt teatud olukordades avatud ka sellistele kolmandatele riikidele nagu Venemaa; loomulikult osaleb Venemaa täisliikmena ka regionaalküsimustega tegeleva Musta mere sünergia algatuses.
Seega on võimalik teha koostööd, et saada üle olemasolevatest raskustest.
Teiseks gaas.
Mis puutub gaasi, siis ma ütlesin seda selgelt varem ja kordan taas, et me sõltume teineteisest ja me teame seda.
Me teame ka seda, et gaasikriis on vähendanud usaldust meie partnerite vastu.
See on rõhutanud energiasätete tähtsust ELi ja Venemaa ning ELi ja Ukraina vahel sõlmitavates lepingutes ning need sätted neisse ka kirjutatakse.
Me peame suurendama jõupingutusi sisemise energiaturu loomiseks, aga suurendama ka tarnete tõhusust ja mitmekesisust.
Uus leping Venemaaga peaks seega sätestama - nagu oleme alati öelnud - vastastikused õiguslikult siduvad kohustused.
Nagu ma ennist ütlesin, teeme paralleelselt uue lepinguga ja lühiajalises perspektiivis Venemaaga koostööd hoiatussüsteemi tõhustamiseks.
Samuti on vaja järelevalvet ning konfliktide ennetamist ja lahendamist ning see peaks hõlmama ka Valgevenet ja Ukrainat.
Me teame, et Venemaa on meie jaoks väga oluline energiapartner, andes 40% imporditavast gaasist ja 20% tarbitavast gaasist.
Tegu on - nagu ma enne ütlesin - vastastikuse sõltuvussuhtega.
Kuivõrd tarned meile moodustavad üle 2/3 Venemaa eksporditulust, mis on andnud väga olulise panuse Venemaa majandusarengusse, siis on tähtis, et ei korduks jaanuaris aset leidnud sündmused, ning seepärast teeme koostööd nii ukrainlaste kui ka venelastega, et neid vältida.
Inimõiguste puhul lähevad meie seisukohad sageli lahku.
Ühest küljest on ELil ja Venemaal ühised rahvusvahelised kohustused - nagu ma ütlesin - instrumentide kaudu, mille me koos ÜROs, OECDs ja Euroopa Nõukogus allkirjastanud oleme.
Need kohustused kajastavad väärtusi ja hõlmavad kohustust austada nende instrumentide alusel moodustatud organite otsuseid.
See puudutab eeskätt Euroopa Inimõiguste Kohut, ent on ilmne, et EL ja Venemaa tõlgendavad oma kohustusi erinevalt.
Euroopa Liit ja Venemaa on valinud neis küsimustes dialoogi tee ja see on õige tee.
See tähendab, et me peame kuulama ka Vene poole muresid seoses teatud sündmustega Euroopa Liidus, sealhulgas näiteks vene keelt kõneleva vähemuse küsimusega.
Kuid on tõsi - nagu ütles ka nõukogu eesistuja -, et Vene Föderatsiooni suutmatusega austada inimõigusi seondub selge mure ning jätkuvad rünnakud inimõiguslaste, ajakirjanike ja teiste isikute vastu heidavad Venemaale halba varju.
Kõrgete esindajatega kohtudes tõstatame korrapäraselt neid küsimusi: ma ise olen rääkinud neist Sergei Lavroviga ja president Barroso on arutanud neid oma vestluspartneritega.
Me tõstatame neid küsimusi ka kaks korda aastas toimuvatel inimõigusi puudutavatel konsultatsioonidel.
Kahepoolne kohtumine president Barroso ja president Medvedevi vahel 6. veebruaril hõlmas samuti mõtete vahetamist inimõiguste teemal.
President Medvedev ise soovis nende mõttevahetuste jätkamist 21. ja 22. mail toimuval tippkohtumisel ja me võtame sõnasabast kinni.
Näiteks eilne rünnak inimõiguslase Lev Ponomarjovi vastu on viimane meeldetuletus sellest, kui raske on inimõiguste kaitsjate olukord Venemaal.
Ent lubage mul öelda, et need kaks elementi kajastuvad selgelt mandaadis, mille nõukogu komisjonile läbirääkimisteks andis.
Mõlemad on olemas ja moodustavad meie mandaadi sisu.
Seepärast leian ma, et õige on seda mandaati järgida ja nagu ma juba ütlesin, oleme alati valmis andma aru läbirääkimiste käigu kohta, mida ma äsja tegingi.
<D>
autor. - (PL) Härra juhataja, jälle me räägime Iraanist.
Olen fraktsiooni Liit Rahvusriikide Euroopa eest ettevalmistatud resolutsiooni kaasautor.
Olukord Iraanis on inimõiguste rikkumise lõputa lugu.
Euroopa Parlament pöördub selle teema juurde tagasi väga korrapäraselt, esitades veel rohkem ohvrite nimesid ja veel rohkem näiteid inimõiguste rikkumise kohta.
Pean mõningase kahetsusega ütlema, et mõned Euroopa Liidu poliitikud ja mõned valitsused kohaldavad topeltstandardeid, sellega on palju rohkem öeldud inimõiguste kohta riikides, kus kaubandust ei toimu, kus ei tehta äri.
Nende riikide puhul, kus majandussidemed on säilitatud, olgu või ebaametlikult, midagi ütlemata, kuid tehakse raha, näivad inimesed kõnelevat inimõigustest palju vaiksemalt, sosinal.
On väga hea, et Euroopa Parlament ei sosista, kui jutt läheb Iraanile.
Tahaksin rõhutada poliitilist jagunemist arvestamata, et ühisresolutsioonis, mille kohta me teeme ettepaneku, oleme loetlenud uusi konkreetseid ja traagilisi fakte, mis illustreerivad meie silme all selles riigis toimuvat draamat.
Maailma avaliku arvamuse tähelepanu on keskendunud millelegi muule, teatavatele katsetele selles riigis tuumajõudu luua või Iraani presidendi selgelt antisemiitlikele avaldustele.
Õnnetuseks ei märka me inimõiguste rikkumisi selles riigis, nii et on hea, et Euroopa Parlament täna seda teemat arutab.
<D>
kirjalikult. - (FR) On hämmastav näha, kui ühepoolne saab Euroopa Parlament olla: ta suudab ainult paremale vaadata!
Erinevad resolutsioonid, mille on esitanud PSE fraktsioon, liberaalid, rohelised või isegi kommunistid käsitlevad ekstremismi ainult "äärmuslikult parempoolsest” vaatenurgast.
Ent radikaalne islamiusk ja kõik need trotskistid ja kommunistid?
Mitte kordagi ei mainita sellist tüüpi ekstremismi.
See on solvang kõikidele totalitaarse kommunistliku režiimi ohvritele ja kõikidele nendele, kes igapäevaselt kannatavad radikaalse islamiusu dogma ja tavade pärast.
Euroopa Parlament ei usu, et sellist tüüpi ekstremism on taunitav.
Neid pole lihtsalt olemas, sest need ei moodusta osa praegusest poliitilise korrektsuse standardsõnavarast siin seinte vahel.
Austusest demokraatia, võrdsuse ja sallivuse põhimõtete ja väärtuste vastu, tervitab PSE fraktsioon meeleldi äärmusliku parempoolse poliitilise fraktsiooni Identiteet, Traditsioonid ja Suveräänsus (ITS) laialisaatmist enne nõudmist, et tugevdataks tingimusi, mida kohaldatakse poliitiliste fraktsioonide moodustamisele parlamendis.
Nende valitud liikmete juhtmotiiviks on süstemaatiliselt demoniseerida oma poliitilisi oponente, et suruda kõikidele peale oma konservatiivsust.
Kõnealused resolutsioonid on silmakirjalik, pime ja obskurantlik töö.
Hääletame nende vastu.
<D>
(PT) Austatud juhataja, volinik, ma panin tähele, et raport, mida me täna arutame, viitab sõnaselgelt pigem vaesuse kaotamisele kui pelgalt vaesuse vastu võitlemisele, nagu ette pandud oli.
Mul on hea meel, et minu ettepanekuid on arvesse võetud, ja ma tahaksin selle eest tänada raportööri Marie Panayotopoulos-Cassiotoud.
Euroopa Liit on harjunud kiirelt reageerima ükskõik millises maailmanurgas toimuvatele looduskatastroofidele ja nende ohvreid igati abistama, seevastu kõhkleb ta liialt, kui asi puudutab majandus- ja sotsiaalsete katastroofide ohvrite abistamist ELi piires.
Ma räägin seda sellepärast, et minu meelest on üsna raske mõista, miks raportis, mis käsitleb vaesuse küsimust, ei leidu ühtki viidet toiduainete hinnatõusule.
See üllatab mind, kuna me kõik teame, et mida vaesem on perekond, seda suurem protsent eelarvest kulutatakse toidu peale.
Sellepärast oleks minu arust kasulik viidata näiteks hiljutisele komisjoni teatisele toiduainete hinnatõusu kohta.
Samuti olen ma veendunud, et me ei tohiks piirduda vaesuse kaotamisega üksnes ELi territooriumil.
See sõda ei tunne piire - jutt käib ju väärtustest, mis on inimväärikusele äärmiselt olulised.
Kogu ajaloo vältel on Euroopat alati enam määratletud laienemise kaudu muudesse maailma riikidesse kui tema enda identiteedi abil.
Kõikidest ülesannetest, mida EL võiks inimkonna hüvanguks 21. sajandil korda saata, oleks vaesuse kaotamine tõenäoliselt kõige üllam tegu.
Sellepärast ma loodangi, et seda küsimust 2010. aastal igakülgselt käsitletakse.
<D>
kirjalikult. - (DE) Ehleri raporti vastuvõtmisega on Euroopa Parlament teinud otsuse ühe täiesti vanamoodsa energiastrateegia üle.
Süsinikdioksiidi kogumise ja säilitamise eesmärk on teha nii, et tootmisprotsessid, millel on kliimale kahjulik mõju, näiksid n-ö kliimasõbralikud.
Siiski ei hoia see ära ega vähenda süsinikdioksiidi tootmist, nagu see oleks näiteks taastuvate energiaallikate puhul.
Roheliste / Euroopa Vabaliidu fraktsiooni arvates on süsinikdioksiidi kogumise ja säilitamise riiklik rahastamine majanduslikul tasandil vähemõttekas.
See raha suunataks paremasse, jätkusuutlikumasse kasutusse juhul, kui see investeeritaks teadusuuringutesse taastuvenergia tõhusama kasutamise kohta.
Ehleri raport läheb komisjonist kaugemale: selles püütakse kasutada Euroopa struktuurifonde süsinikdioksiidi kogumise ja säilitamise investeerimiseks, mis keelduvad neid vahendeid andmast ebasoodsas olukorras olevatele piirkondadele ja nende säästva arengu kavadele.
Saksamaa Kristlike Demokraatide liige, kes esindab Brandenburgi, härra Ehler, püüab panna Euroopa suuruselt viies elektritootja Vattenfalli taskusse, võimaldades sellel avada rohkem pruunsöekaevandusi Lausitzis (Brandenburg, Saksimaa), ähvardades veel rohkem külasid ümberasumisega.
On teada, et Vattenfall kavatseb järgmised 50-60 aastat pruunsöest energiat toota, kuigi see on võimalik vaid, kui tõhusustegur on väiksem kui 50%.
Energiamahukas süsinikdioksiidi kogumise ja säilitamise tehnoloogia vähendab seda veelgi 10%-15%.
See on tagurpidine samm, mistõttu me ei kiida seda raportit heaks, vaid oleme selle asemel esitanud ühe alternatiivse ettepaneku.
<D>
Majanduskriis on näidanud, et raskustes erasektori toetuseks on vaja riiklikku sekkumist.
Euroopa Liidu ühtekuuluvuspoliitika täidab selles olulist osa.
Tagades finantstoetuse neile, keda majanduslangus mõjutanud on, kujutavad struktuurifondid endast majandustegevuse stimuleerimise hooba.
Siiski on ligipääs Euroopa vahenditele paljude võimalike abisaajate jaoks jätkuvalt raske.
Menetlus on keeruline ning viivitused liiga suured, ehkki kriisi olemus nõuab lihtsaid ja kiireloomulisi meetmeid.
Seda selgitamise vajadust silmas pidades on mul hea meel komisjoni algatuse üle, millega tahetakse lihtsustada struktuurifondide finantsjuhtimist.
Mitmesugused esitatud ettepanekud on kooskõlas tõhusama ühtekuuluvuspoliitikaga, mis ei avalda aga ühenduse eelarvele liiga suurt mõju.
Mul on hea meel niisuguse praktilise käsitluse üle.
Komisjoni tegevus ei saa aga sellega lõppeda.
See reform, mille kriis hädavajalikuks muutis, peab olema Euroopa vahendite juhtimisviisi põhjaliku lihtsustamise esimene etapp.
Ühtekuuluvuspoliitika peab muutuma tõhusamaks riikliku sekkumise vahendiks, et tagada majandustegevusele tõeline toetus.
<D>
fraktsiooni ALDE nimel. - Härra juhataja, tahaksin alustuseks õnnitleda oma kolleegi härra Lambsdorffi suurepärase raporti puhul.
Ma tean, et ta pühendas end täielikult sellele väga tähtsale tööle.
Leian, et on hädavajalik luua ühine relvaturg ja kehtestada õiguslik raamistik, et Euroopa julgeoleku- ja kaitsepoliitikat edasi arendada.
Ma pean suureks saavutuseks ka seda, et asutamislepingu põhimõtteid, eelkõige läbipaistvuse, mittediskrimineerimise ja avatuse põhimõtteid hakatakse rakendama ka kaitse- ja julgeolekuturul, ning nagu juba öeldud, et seeläbi tõhustatakse kaitsekulutusi.
Komisjoni ettepanekuga, nagu ka härra Lambsdorffi raportiga on õnnestunud luua julgeoleku- ja kaitsevaldkonna riigihankelepinguid käsitlev reeglistik, mis tagab ühise relvaturu korraliku toimimise.
Ma tahaksin viidata vähemalt kahele olulisele muutusele, mis on kasulikud nii tarnijatele kui ka ostjatele ning mille eesmärk on kaitsta Euroopa Liidu ja selle liikmesriikide julgeolekut.
Ma pean siinkohal silmas sätteid, mis käsitlevad tarnekindlust, nimelt ostjatele pakkujate ja alltöövõtjate kohta antavat teavet ning pakkujate poolt tarnekindluse tagamiseks võetavaid kohustusi.
Teisest küljest kaitseb aga pakkujaid läbivaatamise korra kasutuselevõtt, mis tagab õigluse ja mittediskrimineerimise hankemenetluses.
Kõnealune ettepanek suurendab tegevuse läbipaistvust, kuid liikmesriigid ei peaks sugugi selle vastu olema, sest nende julgeolekuhuvid on kaitstud, eriti seetõttu, et säilivad teabe avalikustamise kohustuse erandid juhul, kui kaalul on julgeolekuhuvid.
Lõpetuseks tahaksin rõhutada, et ühise Euroopa kaitseturu olemasolu on väga tähtis.
Samal ajal, kui me arutame seda teemat - ühist Euroopa kaitseturgu - või tundlikumaid küsimusi, näiteks tulevikus tehtavaid tasaarvestusi, peaksime tõsiselt arvesse võtma iga liikmesriigi strateegilisi huve ja konkreetset olukorda.
<D>
Hr president, daamid ja härrad, te olete kannatlikult oodanud erakorralise Euroopa Ülemkogu lõppemist ja seetõttu kiirustasin siia, et anda teile edasi selle tulemused.
Meie, eesistujariik Prantsusmaa, tahtsime teid kohe teavitada vastu võetud otsustest, mitte ainult sellepärast, et me tahame teid pidevalt kursis hoida oma tööga, vaid ka sellepärast, et Euroopa Parlament on näidanud ennast Gruusia küsimuses äärmiselt aktiivsena viimaste kuude jooksul.
Tänan teid, volinik.
Me tahame teid tänada selle huvi eest ning samuti teavitada sellest, mis toimus 13. augustil nõukogu kohtumisel ja 20. augustil väliskomisjoni koosolekul, mille kohta esitab Jean-Pierre Jouyet teile esialgsed järeldused.
Sooviksin teile meenutada, et konflikt algas 20 aastat tagasi, aastatel 1991-1992.
Selle konflikti viimane etapp algas ööl vastu 8. augustit.
Peab keskenduma sellele konkreetsele puhangule.
Ajakirjanikud ja ajaloolased peavad uurima sündmusi ning nägema, kuidas need arenesid Osseetias, eriti Lõuna-Osseetia pealinnas Tshinvalis.
Lahingutegevus aktiviseerus sel ööl ja järgnevalt ka 9. ja 10. augustil.
Me otsustasime koos kolleegi, Soome välisministri Alexander Stubbiga, kes on ka OSCE president, sõita pühapäeval, 10. augustil Thbilisisse.
Me panime president Saakašvilile ette relvarahukokkuleppe, mille ta ka vastu võttis.
Kuna see on tähtis, siis ma annan kiire ülevaate Goris ja teedel nähtust selle valuliku episoodi jooksul, mil Vene väed sisenesid ja kiirelt edasi liikusid.
Esiteks kartsime me Vene vägede jõudmist Thbilisisse.
Need väed olid Goris, mis on ainult 45-50 km kaugusel Thbilisist.
Tee oli sirge ja praktiliselt ilma takistusteta.
Seetõttu oli meil ka teatud põhjust arvata, et Vene vägede eesmärk oli nende sõnade kohaselt lisaks provokatsioonile vastamisele ja Lõuna-Osseetia vabastamisele ka siseneda Thbilisisse ja sundida valitsust tagasi astuma.
Seetõttu oli ülioluline, vähemalt nii me arvasime, peatada vägede liikumine ja kehtestada relvarahu nii kiiresti kui võimalik.
Meie eesmärk oli saavutada võimalikult kiiresti relvarahu.
Järgmisel päeval kohtusin ma Moskvas president Sarkozyga, olles enne seda rääkinud Gruusia sõjapõgenikega ja ohvritega Gori haiglas, ning me mõlemad soovisime kuulata teise poole sõjapõgenike lugusid Põhja-Osseetias, kes olid saabunud Lõuna-Osseetiast pärast Tshinvali pommitamist ööl vastu 8. augustit.
Ma kuulsin lugusid, mis olid kahjuks kannatustelt sarnased, kuid pakkusid selgelt väga erinevaid tõlgendusi.
Me kohtusime president Sarkozyga Moskvas, kus toimusid pikad, viis tundi kestvad arutelud, kus osalesid president Medvedev, peaminister Putin, välisminister Sergei Lavrov, president Sarkozy ja mina ise.
Pärast seda üsna karmi arutelu toimus pressikonverents, kus president Sarkozy ja president Medvedev koostasid kuuest punktist koosneva Prantsusmaa kokkuleppe, mille pidi toimetama heakskiidu saamiseks Thbilisisse, sest ajal, mis jäi meie esimese külaskäigu ja järgmisel päeval toimuva Thbilisi külaskäigu vahele, oli sellesse viidud sisse muudatusi.
President Medvedev nõustus kahe muudatusettepanekuga, eriti ühe punktiga, mis käsitles lõplikku staatust ja mille kohta me saime aru, et ta ei soovinud seda teksti lisada.
President Saakašvili nõustus relvarahukokkuleppega tänu vahendustegevusele, mis hoolimata sellest, et see polnud täiuslik - sellises olukorras on seda võimatu saavutada -, oli vähemalt kiire.
See vahendustegevus tagas tulemusliku relvarahu mõnede kahetsusväärsete eranditega.
Vene väed hakkasid taanduma 21. augustil - see oli kuuepunktilise dokumendi teine punkt -, kuigi see toimus peaaegu kaheksa päeva hiljem.
Siiski tõlgendati seda liikumist erinevalt, nagu juhtub alati, sest osad tangid liikusid ühes ja seejärel teises suunas.
Vägede taandumist ei ole siiski lõpuni viidud.
Tegelikult ma ei ole kindel, kas see on lõppenud või mitte, kuid kindlasti pole seda täies mahus tehtud.
Sõda lõppes üsna kiiresti, sest 10. ja 11. augustil lõppes peamine sõjategevus, vähemalt teatud vaatlejate, kaasa arvatud siin viibiva Prantsuse suursaadiku Eric Fournier' sõnul.
Siiski ei lõppenud - ja see on põhjustanud segadust - Osseetia ja Abhaasia relvastatud rühmituste tegevus, kes on vastutavad pärast Vene vägede lahkumist toimepandud rüüstamiste ja isegi tapmise eest.
Siiski pean ma ütlema, ehkki suure murelikkusega, et kahjustused ei olnud väga suured.
Samuti pean ma ütlema, et pommikahjustused ei olnud suured.
Loomulikult on iga kahju alati liigagi suur ja toob alati kaasa palju ohvreid, kuid võrreldes sellega, mida meile kirjeldati, ei olnud kahjud nii suured, kui me kartsime, mis on kindlasti hea.
Arvestades nägemuste erapoolikust, peaksime veenduma oma silmaga, mis juhtus Osseetias.
Kuigi oli suhteliselt kiiresti võimalik viia ennast kurssi olukorraga Gruusias, ei olnud seda võimalik teha Osseetia puhul, sest ainult vähestel inimestel on õnnestunud sinna minna.
Nad on kõik andnud üsna erinevaid nägemusi.
Relvarahu, mis oli kuuest punktist esimene, oli tänu sellele kohene ja tulemuslik.
Relvarahu oli nii ajutine kui ka püsiv.
Teine punkt puudutas vägede väljaviimist.
Täpsustati, et vägede taandumise all mõeldi Gruusia vägede taandumist oma kasarmutesse ja Vene vägede taandumist kriisieelsetele positsioonidele.
Lisaks olid mitmed teised punktid, kaasa arvatud humanitaarabi tagamine kõikidele ohvritele.
Probleemi tekitasid punktid 5 ja 6.
Meie läbirääkimistel lepiti kokku tsoonis piki Lõuna-Osseetia ja Gruusia vahelist piiri, kus Venemaa patrullidel lubatakse ajutiselt kohal olla, oodates OSCE või Euroopa Liidu vaatlejate saabumist.
President Sarkozy pidi siis esitama selgitava kirja, mis avaldati kokkuleppel president Saakašviliga, et täpsustada, et selle all mõeldi piiri vahetut lähedust.
Arvestades, et kohati on see piir ainult kahe kilomeetri kaugusel Gruusia peamisest piiriületuspunktist, siis ei olnud see täpne.
Seetõttu jäid mitmed punktid lahtiseks kuni - ning seda täpsustati tekstis - rahvusvaheliste vaatlejate saabumiseni.
Sõna "rahutagajad” asemel kasutati pigem sõna "vaatlejad”.
Kõik pidi olema väga täpne.
Mõnes mõttes kõige tähtsam punkt ehk siis punkt 6 käsitles poliitilise lahenduse otsimist ja rahvusvahelisi arutelusid või läbirääkimisi eesmärgiga saavutada see poliitiline lahendus.
President Saakašvili kirjutas sellele kokkuleppele alla Condoleezza Rice'i toetusel, sest esimest tema poolt allkirjastatud dokumenti oli hiljem muudetud.
Sellele järgnes dokument, milles lepiti kokku Dmitri Medvedeviga, ja siis järgnes kolmas ja lõplik dokument kokkuleppel president Saakašviliga, mille allakirjutamine oli probleemne.
Keskööl või kell üks hommikul toimus suur meeleavaldus.
Pärast mõningaid parandusi veensime me teda sellele dokumendile alla kirjutama Condoleezza Rice'i abiga, kes Pariisi külastades tuli meid vaatama ja kelle hoolde me usaldasime dokumendi, et sellele - loodetavasti viimasele kuuepunktilise dokumendile - kirjutaks alla president Saakašvili.
Kohene tulemus oli relvarahu!
Natuke hiljem algas, kuigi väga kiiresti, Vene vägede taandumine.
Ülejäänud punktide täitmist hakkavad hoolikalt jälgima 27 Euroopa Liidu liikmesriiki ja parlament, kuna see dokument võeti just vastu.
Sooviksin teile meelde tuletada, et 27 Euroopa Liidu liikmesriiki on juba kiitnud heaks erakorralise välisasjade nõukogu järeldused ning hoolitsenud Euroopa Liidu füüsilise kohaloleku eest konfliktikoldes.
Me oleme selle osa ühisest välis- ja julgeolekupoliitikast usaldanud Javier Solana kätesse.
OSCE egiidi all on kohale saadetud juba kaks kuni neli Prantsusmaa vaatlejat.
Loodame saata rohkem vaatlejaid, arvestades eilset vestlust president Sarkozy ja president Medvedevi vahel, kus Medvedev viitas sellele, et ta lubab ja isegi soovib Euroopa Liidu vaatlejate kohalolekut.
Me töötame selles suunas.
Saavutati äärmiselt kiire tulemus: kolme päeva pärast hakkas kehtima relvarahu ja peatati väed, mis olid eelnevalt ohustanud Thbilisit; mõni päev hiljem, tegelikult koos vähese liikumisega kaheksa päeva hiljem, taandusid Vene väed Osseetiasse ja Abhaasiasse.
Ma olen nüüd täielikult valmis vastama kõikidele teie küsimustele, mida, ma loodan, tuleb minu õnneks palju ja mis hoiavad meid siin pikka aega kinni.
Siiski olen ma unustanud peatuda lühidalt sellel nüüdseks vastu võetud dokumendil.
Sooviksin teile meenutada, et erakorraline nõukogu kutsuti analoogse juhtumi puhul kokku 2003. aasta augustis Iraagi küsimuses.
Leebelt väljendudes sattus sellel erakorralisel nõukogul ohtu Euroopa Liidu ühtsus.
2008. aastal on ülekaalus olnud ühtsus ning vastupidiselt kartustele pole olnud nii raske saada heakskiitu tekstile nendelt, kes kindlasti pooldasid sanktsioone - mis sanktsioone? milleks? -, ja nendelt, kes igal juhul soovisid säilitada Venemaaga sanktsioonivaba dialoogi.
Te näete, et selles tekstis on kindel koht hukkamõistule, kuid samas jääb uks avatuks, sest me ei taha jõuda jälle külma sõjani, nagu mõned seda pooldasid.
Me tahtsime säilitada sidemed, et püüelda poliitiliste läbirääkimiste suunas, mis on meie arvates olulised.
Me kutsusime selle Euroopa Ülemkogu kokku, sest Prantsusmaa Vabariigi presidendi, nagu ka Euroopa Liidu Nõukogu eesistuja arvates on see kriis Gruusias väga tõsine, mõjutades kõiki Euroopa kodanikke.
Teatavasti ei kuulu Euroopa Liitu Gruusia ega ka Ukraina.
Siiski soovisid palju liikmesriigid seda kohtumist, mis jäi siis meie korraldada.
Ma olen veendunud meie inspireerituses, sest minu meelest poleks suutnud keegi väljaspool Euroopa Liitu seda teha.
Euroopa Liidu ülesanne oli võtta see probleem enda kanda.
See ei tähenda, et me tegutsesime üksinda, sest see polnud üldse nii, kuid see algatus sõltus meist, samamoodi sõltus meist näidata, et Euroopa Liit suudab reageerida sellises olukorras, eriti kui lahendamata on institutsionaalsed probleemid.
Euroopa Liit on kõrgeimal tasandil näidanud, et ta on ühtne ja soovib oma kohustusi täielikult täita.
Ma usun, et võrreldes 2003. aasta juhtumiga on see tõeline edusamm.
Millised olid selle nõukogu kohtumise peamised tulemused?
Tekstist võib selgelt välja lugeda meie hukkamõistu Venemaa sõjategevuse ja ebaproportsionaalse jõukasutuse suhtes.
Mõned soovisid mõista hukka provokatsioonid, mis tõenäoliselt eelnesid Tshinvali pommitamisele.
On väga lihtne mõista hukka üks või teie osapool, kuid rahuvalvemissiooni teostamisel on oluline, et mõlemad pooled nõustuksid lahingutegevuse peatama.
Seetõttu rõhutati Venemaa ebaproportsionaalset reaktsiooni.
Me vajame kohalviibijate kinnitusi selle kohta, mis tegelikult juhtus.
On tõsi, et Gruusia käitus valesti, nagu teda ka eelkõige ameeriklased hoiatasid selle reaktsiooni esilekutsumise eest, isegi kui Gruusiat ennast selleks provotseeriti, sest see reaktsioon oli hästi ette valmistatud, millest ma ei olnud üldse teadlik.
Kui ma käisin vaatamas Vene sõjapõgenikke Põhja-Osseetias, siis nägin ma pikki tankikonvoisid ja sõjaväeautosid liikumas piiri suunas.
Kas nad oli ettevalmistunud või mitte?
Ma jätan selle teie endi otsustada, kuigi tundub, et nad ei olnud piirist kaugel.
Seepärast mõistame me tekstis hukka sõjalise tegevuse ja ebaproportsionaalse reaktsiooni, samuti mõistavad 27 liikmesriigi valitsus- või riigijuhid selles üksmeelselt hukka Abhaasia ja Lõuna-Osseetia iseseisvuse tunnustamise ning tuletavad meelde Euroopa Liidu toetust Gruusia suveräänsusele, iseseisvusele ja territoriaalsele terviklikkusele vastavalt rahvusvahelisele õigusele ja ÜRO Julgeolekunõukogu resolutsioonidele.
Te võite näha kinnitust, toetudes põhidokumendile, et 12. augustil jõuti kuuest punktist koosnevale kokkuleppele, mille täitmist kohustab Euroopa Ülemkogu.
Te näete meie kindlat kavatsust seda plaani rakendada.
Te võite näha Euroopa Liidu valmidust osaleda rahvusvahelises järelevalvemehhanismis, mida, nagu ma olen juba maininud, nähakse ette selle kokkuleppe punktis 5, nii OSCE missiooni kui ka Euroopa kaitse- ja julgeolekupoliitika kaudu.
Osalemistingimused ei ole veel määratud, kuid nende kallal töötatakse ja ma olen veendunud, et asjad liiguvad väga kiiresti.
Ma ei hakka üksikasjalikult selgitama kõiki erinevaid seisukohti, kuid ma kordan, et põhimõtteliselt need ei erinenud.
Asi oli nüanssides: kas rahvusvahelise õiguse meeldetuletamine ja naaberriigi piiri vägivaldse muutmise hukkamõistmine kujutab endast sanktsiooni?
Ei, see ei ole sanktsioon.
See on põhinõue.
Seetõttu ei erinenud arvamused palju.
Esitati kaks nõuet selle meeldetuletuse kohta, mille me lõpuks vastu võtsime ja dokumendile lisasime, sest, nagu te teate, toimub 9. septembril Euroopa Liidu ja Ukraina vaheline kohtumine.
Samuti läheme me 8. septembril tagasi Moskvasse koos José Manuel Barroso, Javier Solana ja president Sarkozyga.
Me oleme korraldanud 8. septembril kohtumise Moskvas ja samal päeval ka Thbilisis - alguses Moskvas, pärast Thbilisis -, et veenduda, ja ma loodan, et me saame seda teha, Vene vägede taandumises ettemääratud joone taha ehk teisisõnu Osseetia ja Gruusia vahelise piiri taha.
Samuti loodame me olla tunnistajaks sellele, et allesjäänud kontrollpunktid Poti sadama ümbruses ning piki Osseetia ja Gruusia piiri, jäädes siiski Gruusia territooriumile, asendatakse või võimaldatakse nende kohest asendamist rahvusvaheliste vaatlejatega.
Sellised on meie ootused.
Kõik on ühel nõul kohtumise osas, et viia lõpule kokkuleppe kuue punkti täitmine.
Selle põhjal teeme järeldused hea tahte ja poliitiliste järelmeetmete üle, millest omakorda sõltub meie ettepanek konverentsi korraldamise kohta.
See rahvusvaheline konverents hõlmaks - arvestades, et peaaegu 20 aastat pole ÜRO olnud sellese küsimusse kaasatud, eriti Abhaasia ja Osseetia puhul - mitmeid partnereid poliitiliste läbirääkimiste alustamiseks.
On samuti positiivne, et Dmitri Medvedev on nõustunud sellega, et sõjapõgenikud võivad koju tagasi pöörduda ja mitte ainult viimaste sündmuste ajel ehk siis viimase kuu jooksul lahkunud sõjapõgenikud, vaid ka need, kes on kodust lahkunud 1990. aastatest alates.
Teie silmis võib see olla väga kaheldav, sest tekivad küsimused: kus nad on, kas nad saavad tagasi pöörduda, kas neil on vaja tagasi pöörduda, kas nad üldse soovivad seda jne.
Rääkides siiski inimeste enesemääramisõigusest, peab märkima, et kõik need põgenikud on pärit Abhaasiast või Osseetiast.
See otsus on võetud vastu ja me jääme ootama, millises ulatuses seda kokkulepet on võimalik rakendada.
Ma tõstatan nüüd aruteluks mõned punktid.
Ma nimetan punkte, mida muudeti või mida siis teatud määral parandati, sest teistega võite te ise tutvuda, näiteks nagu "tunneb sügavat muret seoses ... avatud konfliktiga” jne.
Euroopa Ülemkogu mõistab tekstis tugevalt hukka Venemaa ühepoolse otsuse tunnustada Abhaasiat ja Lõuna-Osseetiat.
See otsus on vastuvõetamatu ning Euroopa Ülemkogu kutsub teisi riike üles mitte tunnustama seda väljakuulutatud iseseisvust ning palub komisjonil arutada sellest tulenevaid praktilisi tagajärgi.
Tekstis tuletatakse meelde, et Gruusia konflikti rahumeelne ja kestev lahendus peab põhinema iseseisvuse, suveräänsuse ja territoriaalse terviklikkuse täielikul tunnustamisel vastavalt rahvusvahelisele õigusele, Euroopa julgeoleku- ja koostööalase Helsingi konverentsi lõppaktile ning ÜRO Julgeolekunõukogu kolmele resolutsioonile.
Selles rõhutatakse, et Euroopa riikidel on õigus vabalt määrata oma välispoliitika ja liitlased jne.
Euroopa Ülemkogul on hea meel, et kuuest punktist koosnev kokkuleppe, milleni jõuti 12. augustil tänu Euroopa Liidu vahendustegevusele, on viinud relvarahuni, Vene vägede märkimisväärse taandumiseni ning aidanud kaasa humanitaarabi paremale jaotamisele sõjaohvritele.
See tegevuskava tuleb täita täies mahus jne.
Seda ei ole veel arutatud.
Jean-Pierre Jouyet ütles mulle midagi seoses Inglismaa muudatusettepanekuga Gruusia kohta.
Kirjas oli: Euroopa Liit on juba andnud erakorralist abi.
Ta on valmis andma abi Gruusia ülesehitamiseks, kaasa arvatud Lõuna-Osseetia piirkonnad ja Abhaasia.
Ta on valmis toetama usalduse tõstmise meetmeid ja piirkondliku koostöö arengut.
Samuti on liit otsustanud tihendada suhteid Gruusiaga, kaasa arvatud viisa saamise lihtsustatud kord, ja kiirendada täieliku ja üldise vabakaubanduspiirkonna võimalikku loomist niipea, kui tingimused on täidetud.
Ta teeb lähemal ajal algatuse rahvusvahelise konverentsi kokkukutsumiseks, et aidata kaasa Gruusia ülesehitamisele, ja palub nõukogul ning komisjonil alustada konverentsi ettevalmistustega.
Teine punkt käsitleb mõju, mida praegune kriis avaldab tervele piirkonnale ja piirkondlikule koostööle.
Mis puudutab punkti 8, siis määrab Euroopa Ülemkogu Gruusia kriisi tarvis Euroopa Liidu eriesindaja ning palub nõukogul teha vajalikud korraldused.
Me lisame: hiljutised sündmused näitavad vajadust suurendada Euroopa jõupingutusi seoses energiavarustuse kindlusega.
Euroopa Ülemkogu kutsub nõukogu koos komisjoniga vaatama läbi selles küsimuses tehtavad algatused, eriti seoses energiaallikate mitmekesistamisega ja tarneteedega.
Saksamaa, Poola ja mitmete teiste riikide palvel on teksti lõpp sõnastatud järgmiselt: "Me kutsume Venemaad üles tegema koos meiega põhimõttelise otsuse arendada vastastikusel huvil ja mõistmisel ning koostööl põhinevaid suhteid.
Me oleme veendunud, et Venemaa huvides on ennast Euroopast mitte isoleerida.
Euroopa Liit omalt poolt on näidanud üles valmisolekut partnerluseks ja koostööks, mis austab tema aluseks olevaid põhimõtteid ja väärtusi.
Me ootame Venemaalt vastutustundlikku käitumist, mis vastab kõikidele tema poolt võetud kohustustele.
Liit jääb valvsaks; Euroopa Ülemkogu palub nõukogul vaadata koos komisjoniga ELi ja Venemaa suhete olukord ja eri mõõtmed tähelepanelikult ja põhjalikult läbi; selline hindamine peaks algama kohe ja jätkuma [...]
Euroopa Ülemkogu annab oma eesistujale volitused jätkata arutelusid eesmärgiga saavutada kuuepunktilise kokkuleppe täielik rakendamine.
Euroopa Ülemkogu eesistuja teeb koos komisjoni presidendi ja kõrge esindajaga sel eesmärgil 8. septembril visiidi Moskvasse.
Kuni ei ole toimunud vägede tagasipöördumist positsioonidele, kus nad olid enne 7. augustit, lükatakse partnerluslepingut käsitlevate läbirääkimiste raames kavandatud kohtumised edasi.”
Punktile 3 on väike täiendus: nõukogu ootab eelseisva Euroopa Liidu ja Ukraina vahelise tippkohtumise tulemusi.
Tippkohtumise tulemusi oodates tihendame ja kiirendame meie institutsionaalset koostööd Ukrainaga.
(Aplaus)
<D>
Härra president, ma ei hääletanud kõnealuse meetme poolt mitte sellepärast, et see oli minu kindel soov, vaid ma järgisin ustava konservatiivina parteikubjast.
Kui ma oleksin ise otsustanud, oleks ma tõenäoliselt hääletamisest hoidunud või ehk vastu hääletanud.
Pean ütlema, et Musta mere küsimus ei ole minu valijatele Ühendkuningriigis Ida-Midlandsis esmatähtis ega isegi mitte teisel ega kolmandal kohal olev teema.
Seetõttu võib öelda, et see ei olnud teatud mõttes väga olulise tähtsusega teema.
Ma siiski ei arva, et Euroopa Liidul peaks olema ühine välis- ja julgeolekupoliitika.
Arvan, et liikmesriikidel peaks olema enda välispoliitika ja ma olen täielikult rahul ideega, et nad teevad koostööd endi huvides, olgu see koostöös siis Euroopa Liidu liikmesriikidega või riikidega väljaspool Euroopa Liitu.
Igal juhul ei ole ühisel välis- ja julgeolekupoliitikal demokraatlikku õiguspärasust, kui Lissaboni lepingu üle referendumit ei peeta.
<D>
kirjalikult. - (LT) Hääletasin selle raporti poolt, sest hoolimata tervishoiusektoris tehtud edusammudest jääb lõhe sotsiaalse skaala tipus ja selle põhjas asuvate inimeste tervisenäitajate vahel suureks ning mõnedel aladel kasvab see jätkuvalt.
Nooruses kogetud ebavõrdsus seoses juurdepääsuga haridusele, töökohtadele ja tervishoiule, aga ka sooline ja kultuuritaustast tulenev ebavõrdsus võib mõjutada inimeste tervist oluliselt kogu nende elu jooksul.
Kui vaesusele lisanduvad muud tundlikkust suurendavad tegurid, nagu lapseealisus, vanadus või puue, suurendab see tervisealase ebavõrdsuse ohtu veelgi, ning teisest küljest võib halb tervis kaasa tuua vaesuse ja/või sotsiaalse tõrjutuse.
Sotsiaalsete tegurite ja tervisealase ebavõrdsuse seost tunnistatakse üha laialdasemalt.
See tähendab, et sotsiaalseid probleeme hakatakse üha enam vaatlema kui terviseprobleemidega seotud nähtust, mis vajab integreeritud käsitlusviisi.
Nüüdseks on ilmnenud majandus- ja finantskriisi sotsiaalsed tagajärjed.
Praegu on viis miljonit töötut rohkem kui kriisi alguses.
Paljude leibkondade sissetulek on vähenenud, oluline arv inimesi on vaesusse sattumise ja ülelaenamise ohus ning mõned on kaotanud kodu.
Majanduslangus tabas kõigepealt neid töötajaid, kes töötasid lühiajaliste lepingute alusel.
Eriti rängalt mõjutas see sisserändajaid ning noori ja vanemaid töötajaid, kes on tavaliselt ebakindlamas olukorras, kuid samuti jäid töötuks ka sellistesse töötajate kategooriatesse kuuluvad inimesed, kes olid senini olnud suhteliselt hästi kaitstud.
Vaja on uuenduslikku seisukohta poliitika suhtes tervisealase ebavõrdsuse lahendamiseks, eriti madalamatesse sotsiaalmajanduslikesse rühmadesse kuuluvate isikute puhul.
<D>
(NL) Härra president, José Manuel Barroso rääkis just kümme minutit ja neist kümnest minutist vaid minuti rääkis ta Iiri referendumist ja tegelikust ratifitseerimisprotsessist.
Me oleme muidugi harjunud komisjoni mõningase ülbusega, kuid see lööb kõik üle.
Ilmselt pole referendum enam tähtis.
Läheme aga päevakorraga edasi.
Ilmselt on mõte selles, et Iirimaa peab nüüd lihtsalt probleemid ise ära lahendama.
Kuid Iirimaa on oma arvamuse öelnud ja ei pea seda uuesti tegema.
Tegelikult, härra Barroso, kaalub Iiri referendum üles ratifitseerimise muude riikide parlamentides.
Pole peaaegu ühtegi liikmesriiki, kus võimulolev erakond oleks oma Euroopa programmiga valijaskonna ette astunud.
Aluslepingu üle pole toimunud mingisugust avalikku arutelu.
Näiteks Belgia parlamendis toimunud arutelu ajal meedia isegi ei esitanud argumente aluslepingu vastu.
Kusagil polnud valijatel võimalik öelda, mida nad teie plaanidest arvavad.
Kas see on demokraatia, mida me soovime?
Euroopa peab lõpetama oma patroneerimise ja ülbuse või ta isoleeritakse järjest enam oma kodanikest.
<D>
eesistuja. - (SL) Tahaksin juhtida proua Panayotopoulose tähelepanu tema küsimusega seotud viimasele nõukogu algatusele.
Käesoleva aasta 14. veebruaril võttis nõukogu vastu rea põhiaruandeid Euroopa Noortepakti edasise rakendamise kohta ning edastas need homme algavale kevadisele Euroopa Ülemkogu istungjärgule.
Põhiaruanded põhinevad komisjoni viimasel analüüsil riiklike reformikavade kohta ning sisaldavad Euroopa Noortepakti rakendamise arenguhinnangut 2007. aasta kohta.
Selle analüüsi alusel tegi nõukogu kindlaks, et alates Euroopa Noortepakti vastuvõtmisest 2005. aastal on tööpuudus mõnes liikmesriigis langenud.
Kuid Euroopa Liidu tasandil on tööpuudus siiski jätkuvalt suur, ulatudes üle 17%.
Seepärast sõnastatigi alljärgnevad soovitused pakti edasiseks rakendamiseks ning nõukogu saab need põhiaruannete kujul käesoleval nädalal.
Noorte tööhõive, haridus- ja väljaõppealane koostöö ning noorte sotsiaalne integreerimine peaks olema jätkuvalt majandus- ja sotsiaalstrateegiate keskseks ülesandeks.
Erilist tähelepanu tuleks jätkuvalt pöörata piiratud võimalustega noortele, eriti otsustavama suunamise, multidistsiplinaarse toetuse ja kohandatud meetmete abil.
Lissaboni strateegia edasises rakendamises tuleks püüda arendada noorsoomõõdet.
See põhineb sektoriülesel lähenemisel ning noorte rolli suurendamisel.
Esimene soovitus kutsub liikmesriike keskenduma eriti noorte tööhõivega seotud ülesannetele.
Seoses sellega rõhutab komisjon selliseid teemasid nagu: üleminek haridussüsteemist tööhõivesse, ebakindlad töösuhted, kaitstud paindlikkus ning noorte tööalane konkurentsivõime.
Eesistujariik Sloveenia on pühendanud erilist tähelepanu noorte tööhõivega seotud probleemidele ja väljakutsetele.
Tahaksin mainida järgmisel kuul Sloveenias toimuvat rahvusvahelist konverentsi "Töökohad noortele - jõukus kõigile”.
<D>
nõukogu eesistuja. - Suur tänu Brian Crowleyle selle küsimuse tõstatamise eest.
Te teate kindlasti, et tööhõivepoliitika väljatöötamise ja elluviimise eest vastutavad esmajoones liikmesriigid.
Siiski on nõukogulgi tööhõive valdkonnas palju kohustusi, sealhulgas iga-aastaste tööhõivesuuniste vastuvõtmine kooskõlas asutamislepingu artikliga 128.
Iseäranis nüüd, mil Euroopa seisab silmitsi finants- ja majanduskriisiga, pöörab nõukogu erilist tähelepanu liikmesriikide tööhõivepoliitikale.
Te küsisite konkreetselt Euroopa Ülemkogu praeguste sammude kohta noorte tööpuuduse ja pikaajalise töötusega võitlemisel Euroopas.
Detsembris 2008 leppis Euroopa Ülemkogu kokku Euroopa majanduse taastamise kavas, et luua ühtne raamistik nii Euroopa Liidu tasandi meetmeteks kui ka liikmesriikide endi meetmeteks, arvestades igaühe konkreetset olukorda.
Euroopa Ülemkogu järeldustes rõhutati eriti Euroopa Sotsiaalfondi poolt täiendavate meetmete käivitamist tööhõive ja eriti kõige haavatavamate ühiskonnarühmade toetuseks.
Euroopa Ülemkogu lubas hinnata kava elluviimist eelseisval kevadisel Euroopa Ülemkogu kohtumisel märtsis, märkides, et vajadust mööda võib seda täiendada või muuta.
Selle aasta esimesel poolel pöörab eesistujariik Tšehhi kevadise Euroopa Ülemkogu kohtumise kontekstis erilist tähelepanu ka tööhõivemeetmetele.
Ülemkogu hakkab arutama tööhõive olukorda ühenduses ja võtab vastu selleteemalised järeldused, mis tuginevad nõukogu ja komisjoni vastuvõetud ühisele tööhõivearuandele.
Euroopa Parlamendi selleteemaline arvamus on märtsikuist Euroopa Ülemkogu kohtumist silmas pidades igati teretulnud.
Euroopa Ülemkogu hinnangust lähtudes võtab nõukogu vastu suunised liikmesriikide tööhõivepoliitika kohta.
Praegustes, eelmisel aastal vastu võetud tööhõivesuunistes rõhutatakse sarnaselt eelmiste versioonidega järjekindlalt liikmesriikide noorte tööpuuduse ja pikaajalise töötuse probleemi lahendamise tähtsust.
Alates 2008. aasta sügisest, kui hakkas ilmnema praeguse kriisi mõju tööhõivele, on nõukogu poolt kooskõlas asutamislepingu artikliga 130 loodud tööhõivekomitee täitnud oma uut ülesannet: ta on jälginud pidevalt liikmesriikide tööhõive olukorda.
Tööhõivekomitee tulemused edastatakse nõukogule.
Lisaks on eesistujariik otsustanud korraldada 7. mail tööhõive tippkohtumise, et säilitada aruteluks ja lõplikeks otsusteks vajalik platvorm.
Arutelu teemad kinnitatakse pärast kevadist Euroopa Ülemkogu kohtumist - kavatseme pidada sellekohase ettevalmistava arutelu järgmisel nädalal.
Sellega seoses tuleks ka mainida, et käesoleva aasta jooksul hindavad ja kaaluvad Euroopa Parlament ja nõukogu kaasseadusandjatena Globaliseerumisega Kohanemise Euroopa Fondi puudutavaid muudatusettepanekuid; fondi eesmärk on kõrvaldada üleilmastumise halb mõju, mille hulka kuulub kahtlemata ka töökohtade kadumine, ja vähendada ohtu, et koondatutest saavad pikaajalised töötud.
Pikaajalist töötust plaanitakse vältida töötajatele õigeaegse abi pakkumisega tööotsimisprogrammide kaudu, näiteks kutseoskust parandava koolituse teel.
Üldiselt on tööhõive, sealhulgas pikaajalise töötuse ja noorte tööpuudusega võitlemise edendamine olnud alati nõukogu ja Euroopa Ülemkogu eelisvaldkondade hulgas.
Eesistujariik toetab turvalise paindlikkuse põhimõtete järgimist.
Nende elluviimine liikmesriikide poliitikas ja samaaegne struktuurireformi jätkamine aitab parandada haavatavate rühmade, s.t noorte, eakate, pikaajaliste töötute ja vähese kutseoskusega inimeste olukorda tööturul.
Kinnitan lugupeetud parlamendiliikmele, et see on jätkuvalt nii ka sellel kevadel, üleilmse finants- ja majanduskriisi ning kasvava töötuse ajal.
<D>
(SL) Liikumisvabadus ja sisepiiride kaotamine on Euroopa integratsiooni kaks kõige tähtsamat tegurit.
Me peame hõlbustama liikmesriikides seaduslikult elavate kolmandate riikide kodanike liikumist Schengeni alas.
On vastuvõetamatu, et me piirame Euroopas bürokraatia tõttu üliõpilaste, uurijate ja ettevõtete liikumist.
Samamoodi tuleb meil võimalikult kiiresti anda liikumisvabadus ka Bosnia ja Hertsegoviina, Albaania ning Kosovo kodanikele, kellel on täna, paradoksaalselt, vähem õigusi vabaks liikumiseks kui neil oli aastate eest.
On selge, et selleks peavad olema õiged tingimused ning me ei tohi lasta end massilise ebaseadusliku sisserände andmetest eksitada.
Lääne-Balkani riikide rahvas on olnud viisarežiimi tõttu juba liiga kaua isoleeritud.
Neil on vaja tugevdada kontakte Euroopa Liidu kodanikega, kuid pahatihti takistab nende viisataotluste tagasilükkamine neil seda teha.
Ärgem riskigem veelgi tugevama isoleerituse ja diskrimineerituse tunde tekitamisega, eriti noorte inimeste seas, kellel ei ole ehk mitte kunagi olnud võimalik Euroopa Liiduga tutvuda!
Seepärast, ärgem raisakem rohkem aega, kui Bosnia ja Hertsegoviina või Albaania vastavad viisanõude kaotamise kriteeriumitele!
Iga Schengeni alas reisimise hõlbustamiseks võetud meede on samm edasi ja Euroopa Liidu enda huvides.
<D>
komisjoni asepresident. - (DE) Härra Burke, ma jagan teie muret väetise hindade tõusu osas.
Need on tõepoolselt ebaloomulikult tõusnud.
Arusaadavalt tekitab see suuri probleeme ja suurt muret Euroopa talupidamises.
Väetise hind on tõusnud tänu nõudluse järsule suurenemisele, mis järgneb transpordi- ja energiakulude tõusule.
Seega on kolm tegurit: suurenenud nõudlus tänu kiirele majanduskasvule mujal maailmas, suurenenud energiahinnad ja kõrgemad transpordihinnad.
Nagu te teate, on nõudlus suurenenud kõikjal maailmas ja see mõjutab mitte üksnes väetisi, vaid ka kõikvõimalikke teisi kaupu, sealhulgas müügivilju ja toiduaineid.
Oluline on meeles pidada, et kuigi Euroopa talunikud peavad väetisele rohkem raha kulutama, mida nad ka tõepoolest teevad, saavad nad samal ajal paremat hinda oma saagi eest.
FAO statistika võrreldava ajavahemiku kohta näitab, et toiduainete hinnad on 12 kuu jooksul tõusnud 37% võrra.
Kõige teravam oli tõus piimatoodete ja teravilja hindade puhul vastavalt 80-200% ja 50-80%.
Komisjoni arvates on ülioluline järgida konkurentsieeskirju.
Kui seda tehakse, ei pea komisjon vajalikuks sekkuda turule, kus hiljutiste arengute põhjused on suures osas peidus tegurites, mida komisjon kuidagi mõjutada ei suuda.
Ma kordan: meil ei ole mingit mõjuvõimu nende kolme otsustava teguri üle, mis on kaasa toonud hinnatõusu.
Mis puutub pikemaajalisse arengusse, siis juhib komisjon teie tähelepanu konkurentsivõime soodustamise tähtsusele maagaasi turul.
Arvan, et siin on meil tõepoolest võimalus olukorda mõnevõrra leevendada.
Kui võetakse vastu komisjoni poolt kolmanda energiapaketi raames esitatud meetmed, peaksime nägema gaasi turuhindade paranemist.
See võib kaasa tuua ka ELis toodetava lämmastikväetise madalamad hinnad.
Nagu teile teada, sõltub kõik komisjoni pakutud energiapaketi vastuvõtmisest.
<D>
Härra juhataja, kõigepealt tahan öelda, et oli täitsa endastmõistetav anda härra Schulzile vastamiseks võimalus.
Ma saan aru nii, et ta tegi seda enda volituste piires.
Mu kallis Martin, kui ma haavasin teid, võrreldes teid Prantsuse sotsialistidega, siis on mul väga kahju.
(Aplaus)
Minu meelest ei olnud see solvang, kuid tunnistan varmalt, et oluline on see, mida adressaat arvab.
Seega, härra Pöttering, võtan ma oma sõnad tagasi.
Ka härra Schulz suudab rääkida nagu Prantsuse sotsialist.
Hartmut Nassauer, tänan teid toetuse eest.
Jah, me vajame Lissaboni lepingut ja ma tunnistan ausalt, et võitlen kuni Prantsusmaa eesistumise aja viimase hetkeni, et veenda inimesi vajaduses luua Euroopas 21. sajandi institutsioonid.
Poliitik on inimene, kes täidab vastutustundlikult oma kohustusi.
Ma toetasin Lissaboni protsessi ja võitlen selle eest, et tagada Lissaboni protsessi lõpuleviimine; ma tahaksin veel kord öelda, et kui meil ei ole Lissaboni lepingut, jääb meile Nice'i leping ja Nice'i leping tähendab lõppu uutele laienemistele, mis oleks äärmiselt kahetsusväärne.
Lootkem seega, et kõik täidavad vastutustundlikult oma kohustusi.
Härra Nassauer, nõustun teiega, et kliimamuutuse pakett nõuab veel palju tööd.
Tean seda hästi, kuid me ei tohi loobuda oma eesmärkidest, sest olen veendunud, et lihtsam on saavutada kompromissi suurte kui väikeste eesmärkide vallas.
Tõeliselt kaugeleulatuva ettepaneku osas on kergem kompromissini jõuda kui piiratuma ettepaneku osas ning oleks viga, kui me kõigile meeldida püüdes jõuaksime täielikult mõistetamatu Euroopa poliitikani.
Me peame seda ohtu endale teadvustama.
Robert Goebbels, te rääkisite torumeestest ja struktuurist; ma arvestan tõepoolest Luxembourgi toetusega, et saaksime finantsstruktuurid täielikult ümber kujundada nii meie mandril kui ka väljaspool seda.
See, härra Goebbels, ei ole aga mitte kriitika, veel vähem rünnak: see on lihtsalt kommentaar.
Proua De Sarnez sõnastas selle väga hästi: me ei saa võidelda teatud toimimisviiside vastu väljaspool meie mandrit ja sallida neid samas oma mandril.
Nii see on.
Kui keegi arvab, et see oli suunatud tema pihta, peab ta endast palju; ma ise ei rääkinud kellestki konkreetsest ja ma ei mõtlekski seda teha.
Proua De Sarnez, tänan teid teie avalduse eest, et pidasite meie langetatud otsuseid õigeks.
Lubage mul öelda, et toetan teie ettepanekut Euroopa tasandi reguleerimisasutuse kohta: see on mõistlik.
Miks ei tee me seda kohe?
Sellepärast, et teatud väiksemate riikide arvates kaitsevad nad oma reguleerimissüsteemi kaitstes enda rahvuslikku identiteeti.
Ma ei süüdista kedagi.
Seega, proua De Sarnez, olen seisukohal, et vajame lõpuks ikka Euroopa tasandil reguleerijat ja et vahepeal peame vähemalt looma kooskõla Euroopa reguleerijate vahel.
Seda kurssi me komisjoniga soovitamegi hoida ja ma pean seda ainsaks mõeldavaks teeks, sest ülejäänud on tupikud.
Te mainisite vajadust Euroopa majanduse juhtimise ja Euroopa majanduskava järele.
Teil on õigus, kuid tahaksin seoses teie sõnavõtuga seada küsitavuse alla väite - mida ei öelnud küll teie -, et igasugune majandusalgatus Euroopas tähendab eelarvepuudujäägi kasvu.
Igal asjal on piir!
Meil on õigus vabalt rääkida.
On võimalik toetada Euroopa majanduspoliitikat, pooldamata samas eelarvepuudujäägi kasvu; me ei saa kooskõlastada Euroopa poliitikat lihtsalt nii, et hakkame majandust kellegi soovil taaselustama.
Meie - ma ei ütle "teie” - ei tohi panna üksteisele suhu sõnu, nagu me tegime kaua aega tagasi nendega, kes julgesid väljendada oma arvamust rahapoliitika kohta: on võimalik toetada teistsugust rahapoliitikat, seadmata samas kahtluse alla Euroopa Keskpanga sõltumatust.
Ma ütlen, et on võimalik toetada Euroopa struktuurset majanduspoliitikat, pooldamata samas eelarvepuudujäägi kasvu.
Lõpetagem jutt, et ühel on õigus ja teisel ei ole.
Kaugel sellest, Euroopa arutelu peab olema tõeline arutelu ning kellelgi ei ole tõe üle ainuõigust.
Aeg-ajalt tuleb - ja see on ehk ainus punkt, milles ma härra de Villiersiga nõustun - lasta lahti dogmadest, mis on Euroopa ideed nii palju kahjustanud, dogmadest, mille õiguspärasus on veelgi väiksem, kui arvestada, et nad ei pärine demokraatlikelt ja seega õiguspärastelt organitelt.
Minu enda Euroopa-ideaal on tõelise Euroopa demokraatia jaoks piisavalt tugev.
Ühe vitsaga löödud mõtteviis, dogmad, harjumused ja konservatiivsus on teinud omajagu kahju ning ma kasutan võimalust öelda selle kohta veel paar sõna seoses teise teemaga.
Konrad Szymański, tahaksin öelda, et mõistan täiesti Poola probleeme, eriti tema majanduse sõltuvust söest kuni 95% ulatuses, kuid arvan, et Poola vajab Euroopat oma mäetööstuse ajakohastamiseks ning et me suudame väga edukalt jõuda Poolaga keskkonnahoidliku söe osas kokkuleppele.
Enamgi veel - oma mäetööstuse ajakohastamiseks vajab Poola kogu Euroopat.
Meie vajame Poolat ja Poola vajab Euroopat.
Just sellele lähtepunktile toetudes kavatseme koos härra Barrosoga otsida kompromissi meie Poola ja Ungari sõpradega ning veel mõnedega, kes muretsevad oma käekäigu pärast.
Härra de Villiers, ma olen, nagu te väljendusite, pööranud dogmad pea peale, sest usun pragmaatilisusse, kuid siiski ärge omistage Lissaboni lepingule puudusi, mida sellel pole.
Oma positsiooni tõttu tean kindlalt, et Lissaboni leping ei ole mingi imeleping.
See pole täiuslik, härra de Villiers, kuid kui jätta kõrvale Vendée, siis ei ole olemas sellist asja nagu täiuslikkus, eriti kui me toome kokku 27 erineva valitsuse ja ajalooga riiki.
Te peate loobuma ideaalse lepingu ideest - te teate vägagi hästi, et seda ei sünni kunagi.
Eurooplased on pragmaatikud, mõistlikud inimesed, kes eelistaksid ebatäiuslikku ja olukorda parandavat lepingut täiuslikule lepingule, mida ei sünni kunagi, sest selles hoomamatus idees ei saavutata iialgi üksmeelt.
Kõiges selles Euroopa seisnebki: s.o igapäevaste edusammude saavutamises, sest me tahtsime lõpetada sõda ja luua demokraatliku piirkonna.
Härra de Villiers, minu arvates peaksite suunama oma mõtted mõnele muule võitlusele, sest praegu näite te loovat endale kujuteldavat vaenlast, samal ajal kui Euroopa inimesed mõistavad praeguses kriisis üsna selgelt, et üheskoos töötamine räägib tugevusest, mitte nõrkusest.
Isegi nii tugev ja andekas inimene kui teie on sellise finantskriisi vastu üksinda jõuetu.
Parem oleks saavutada hea kompromiss kogu Euroopaga, kui istuda omaette kusagil nurgas teadmisega, et sul on õigus.
Mis puudutab vabasid käsi, siis, härra de Villiers, mu vastus on mõeldud teile, see on vaba inimese vastus - ka Prantsuse poliitilises arutelus.
Minu meelest on meie jaoks on kõige olulisem lõpetada tühja jutu ajamine; ma arvan, et heale kompromissile suudavad jõuda ausad inimesed, kes viivad oma ideed ellu, ja et Euroopa poliitilise arutelu probleem seisneb ideede puuduses, mis on tabanud meid kõiki, kõiki fraktsioone, nii et meid on kui halvanud mõte tulla välja millegi uuega.
Kui Euroopa on edasi liikunud, siis seepärast, et teatud hetkel on mehed ja naised valmistanud ette uue pinnase; me kõik peaksime kaaluma teie üleskutset olla enesekriitiline.
Pikka aega on Euroopa tegutsenud, nagu oleksime me elutud objektid.
Me järgnesime teerajajatele, kuid me ei järginud nende eeskuju: me ei valmistanud ette uut pinnast ega tulnud välja uute ideedega.
Usun kindlalt, et praeguse seisuga peame kasutama kujutlusvõimet, sest lõppkokkuvõtteks tekitab täna kõige suuremat ohtu tegevusetus ja suutmatus olla julge, kui vastu vaatab täiesti uus olukord.
Sergej Kozlík, läbipaistvus on hädavajalik.
Reitinguagentuuride osas leian, et kõige skandaalsem osa kriisist ongi olnud reitinguagentuuride suhtumine.
Need agentuurid andsid reedel toodetele hinnanguks AAA, kuid esmaspäeval alandasid selle BBB peale.
Me ei saa jätkata kolme, suuresti USA-le kuuluva reitinguagentuuri monopoliga.
Reitinguagentuurid, nende sõltumatus teatud rühmade suhtes ja Euroopa reitinguagentuuri olemasolu kuuluvad kindlasti kesksete teemade hulka, mis tulevad käsitlusele esimesel edasist õiguslikku reguleerimist hõlmaval tippkohtumisel.
Mis puudutab konkurentsi, siis tahaksin teile - ja kõigile, kes rääkisid konkurentsist - öelda, et ma usun konkurentsi, kuid mul on kõrini inimestest, kes tahavad teha sellest omaette eesmärgi, kui tegelikult on see vaid vahend lõppeesmärgi saavutamiseks.
Konkurentsivõime on majanduskasvu saavutamise vahend, see ei ole omaette eesmärk ja ma teen kõik võimaliku, et tuua see arusaam uude Euroopa poliitikasse tagasi.
Ma usun vabadusse, ma usun vabasse turgu ja ma usun, et me peaksime seisma vastu protektsionismile, kuid konkurentsivõime peab olema vahend, mille abil majanduskasvuni jõuda.
Sihiks, omaette lõppeesmärgiks seatud konkurentsivõime on viga: arvasin seda enne kriisi ja mõtlen seda ka pärast kriisi.
Härra García-Margallo, teil on õigus, et me vajame uut Bretton Woodsi süsteemi, sest nagu Joseph Daul ja esimees Schulz just ütlesid, ei ole mõtet pidada rahvusvahelist tippkohtumist, kui me piirdume vaid plaastrite kleepimisega.
Kui muudame vaid poolt süsteemi, siis ei ole asi seda väärt.
Te nimetasite raamatupidamisstandardeid, kuid vaadake korraks meie pankasid.
Esiteks on USA raamatupidamisstandardite diktatuur muutunud väljakannatamatuks.
Teiseks sõltub pankade võimalik laenatav summa nende endi ressurssidest ja varadest.
Kui hindame varasid turuväärtuse meetodi alusel, lähtudes turgudest, mida enam ei ole, sest need on täielikult destabiliseerunud, siis laostame pankasid, kes seepeale suudavad veelgi vähem oma ülesandeid täita.
Komisjoni presidendi tõstatatud raamatupidamisstandardite muutmise küsimusele avaldasime me igakülgset toetust - see oli pakiline küsimus.
Samuti tahaksin, härra juhataja, tunnustada Euroopa Parlamendi reageerimisvalmidust selle muutuse üle hääletamisel, sest me jõudsime kaasotsustamismenetluses üksmeelele hämmastavalt kiiresti, mida pidas kiiduväärseks ka Euroopa Ülemkogu.
Härra Rasmussen, kas me oleksime saanud kriisi ära hoida?
Enne kui saame selle üle otsustada, peame jõudma üksmeelele kriisi põhjustes.
Mis juhtus?
USA, meie liitlased ja meie sõbrad on elanud üle oma võimete viimased kolm aastakümmet.
Föderaalne reservpank ajas rahapoliitikat, mis seisnes intressimäärade erakordselt madalal hoidmises - see tegi raha kättesaadavaks kõigile, kes aga laenu tahtsid.
Viimased 20 või 30 aastat oleme enda õlgadel kandnud maailma võimsaima riigi hämmastavat võlakoormat ning nüüd peab terve maailm neid tasuma.
Nende asjaolude juures peavad ameeriklased vastutama oma tegude eest ja kannatama koos meiega tagajärgede all, kuid ma ei saa aru, kuidas oleksime meie üksi saanud panna neid sellele strateegiale lõppu tegema.
Lisaksin, et mõned meie pangad ei täida enam oma ülesandeid: panga ülesanne on laenata üksikisikutele ja ettevõtetele, toetada üksikisikuid nende pere suurenemisel ja ettevõtteid nende projektide edasiarenemisel ning teenida teatud aja tagant raha.
Meie pangad on välja kasvanud kohast, mida ameeriklased nimetavad börsisaaliks, spekulatsioonide kohaks, ning aastaid on arvatud, et raha on lihtsam teenida spekuleerimise kui investeerimise teel.
Lisaksin, et riskide ühine võtmine on tähendanud seda, et kõik meie pangad seisavad üksteise eest.
Euroopas on 8000 panka, millest 44 tegutsevad rahvusvaheliselt.
Kui oleksime võtnud enda südametunnistusele selle, et laseme ühel pangal põhja minna nagu USA Lehman Brothersi puhul, siis oleks kogu süsteem kokku varisenud.
Ma ei tea, kuidas me oleksime saanud kriisi ära hoida, härra Rasmussen, kuid arvan, et kui me poleks reageerinud nii, nagu me reageerisime, siis oleks olnud meiega lõpp - seda usun ma kohe päris kindlasti.
Te ütlete, et vajame ettepanekuid enne jõule, kuid tegelikult vajame neid enne novembri keskpaika.
Kavatsengi tegutseda koos president Barrosoga selle nimel, et meie, eurooplased, läheksime tippkohtumisele ühehäälsena, püüdes saavutada veel üht, härra Rasmussen: me ei pea kokku leppima mitte kõige väiksemas ühises nimetajas, vaid kõige suuremas, sest igasugune üksmeel kätkeb ohtu, et kunstlikku kokkulepet läbi suruda püüdes võime oma eesmärkidest taganeda.
See on võimalik oht.
Loodan, et me jääme eesmärgikindlaks ega tagane oma sihtidest liiga kaugele, kuid räägime siiski ühel häälel.
Ma ei hakka enam rääkima riskifondidest, olen juba öelnud, et need vajavad reguleerimist.
Ühestki finantsasutusest, olgu see riiklik või eraasutus, ei tohiks reguleerimine mööda minna.
Annemie Neyts-Uyttebroeck, te küsisite, kas arutelud Venemaaga jätkuvad, vaatamata vahepealsetele sündmustele.
Muidugi mitte, kuid asetage end meie asemele.
Venemaa peatas oma tankid 40 km kaugusel Tbilisist, nagu meie Euroopas olime palunud tal teha.
Venemaa viis oma väed tagasi teisele poole 8. augusti kriisi eelset piiri.
Venemaa lubas kasutada vaatlejaid, ennekõike Euroopa vaatlejaid, kuigi üsna tõrksalt, ning osaleb Genfi aruteludel.
Kui me kõike seda arvestades lükkame Euroopa Liidu ja Venemaa tippkohtumise edasi, siis kes suudaks Euroopa poliitikat mõista?
Mitte keegi.
Lisaksin, et oleme koos president Barrosoga võtnud tarvitusele ettevaatusabinõud, et tippkohtumist mitte ära jätta, vaid edasi lükata.
Mis seal vahet on?
Kui me oleksime otsustanud tippkohtumise ära jätta, siis oleksime jätkamiseks vajanud Euroopa Ülemkogu ühehäälset otsust, mis minu arvates oleks olnud poliitiliselt piinlik.
Edasilükkamise otsus võimaldab meil jätkata, ilma et me peaksime teenimatult plusspunkte jagama.
Usun seega, et see strateegia on kindel, rahumeelne ja arusaadav.
Ma ei arva, et oleksime saanud teha midagi enamat, ja olen veendunud, et Venemaa on partner, kellega on võimalik pidada dialoogi, kellega me saame olla ausad, kuid me saame tema arengut toetada ainult siis, kui me temaga räägime.
Kui me Venemaaga aga ei räägi, siis tunneb ta end nurka surutuna ja meie ideede mõju on väiksem.
Olen selles veendunud, kuid loomulikult võivad edaspidised sündmused näidata, et ma eksin.
Küsimus on seega oma kohustuste täitmises.
Bernard Wojciechowski, nõukogu eesistuja ei otsusta seda, kes peaks Poolat esindama.
Poolal oli Euroopa Ülemkogus kaks kohta ja see oli Poola enda otsustada, kes need täitma peab.
Kujutlegem Euroopat, kus Euroopa Ülemkogu president ütleb: "Ei, sina ei tohi tulla, aga sina tohid.”
Mis Euroopa see niisugune oleks?
Poolal on president - keda teie ilmselgelt ei toeta - ja peaminister; nende kui riigijuhtide ja eurooplaste otsustada on, kes peaks Poolat esindama.
Lõpuks olid asjalood just sellised ja detsembri algul on mul võimalus külastada Poolat, kus ütlen Poola presidendile: "Te peate oma lubaduse täitma.
Te lubasite allkirjastada Lissaboni lepingu, mille teie parlament on ratifitseerinud, ja te peate oma lubaduse täitma.”
Küsimus on riigimehe ja poliitiku usaldusväärsuses.
(Aplaus)
Usun küllalt kindlalt Poola tähtsusesse Euroopas, et seda öelda ilma kedagi solvamata.
Hans-Peter Martin, me vajame julget Euroopa demokraatiat.
Ma olen teadlik teie kampaaniast, teie võitlusest korruptsiooni vastu ja hästi toimiva demokraatia poolt.
Teil on täiesti õigus, kuid ma võin teile öelda, et oleme koos president Barrosoga näidanud, et me võime olla südikad.
Isegi siin parlamendis on inimesi, kes leiavad, et ma tegutsesin ilma volitusteta.
Kui ma peaksin iga sammu jaoks volitusi ootama, siis liigutaksin ma palju vähem.
Proua Sudre, tänan ka teid toetuse eest.
Euroopa on praegu olemas ja teil on täiesti õigus, et status quo säilitamine ei ole lahendus.
Arvan, et selles oleme kõik ühel meelel.
Kõige hullem tulemus oleks see, kui me pärast tormi möödumist jätkaks nii, nagu midagi poleks juhtunud.
See tähendaks Euroopa ideaali lõppu, kuid meil ei ole õigust praegust võimalust mööda lasta.
Mõned inimesed on seejuures üllatunud: miks me korraldame tippkohtumise nii varakult?
Just seepärast korraldamegi.
Me ju ütlesime endale, et kui me liiga kaua ootame, eriti kui me ootame USA uue presidendi valimiseni, siis võib olukord jätkuvalt halveneda ja meil poleks lahendusi.
Teine võimalus on, et olukord paraneb, järgmiseks kevadeks on kõik selle juba unustanud ja midagi ei muutu.
Seega pidime korraldama tippkohtumise - või vähemalt esimese neist - novembris, vaatamata ameeriklaste ajakavale.
Daamid ja härrad, usun, et olen vastanud kõigile sõnavõtjatele.
Minu aega piiravad ka eesistuja kohustused ja pressikonverents, kus ma pean koos komisjoni presidendi ja Euroopa Parlamendi presidendiga osalema.
Tahaksin vabandada teiste sõnavõtjate ees, kui mul jäi neile vastamata.
Asi ei ole selles, et ma seda ei sooviks, vaid selles, et mul paluti päevakavast kinni pidada.
Olen püüdnud anda endast parima ja loomulikult on mul võimalus tulla detsembris taas siia parlamendi ette, kui te seda soovite, et vastata kõigi sõnavõtjate küsimustele pikemalt.
<D>
fraktsiooni PSE nimel - (DE) President, daamid ja härrad, komisjoni president viitas õigustatult ühele käesoleva aja põhiväljakutsetest, nimelt küsimusele, kuidas me peaksime organiseerima Euroopa sisepoliitikat homme allakirjutatava lepingu alusel, uute Euroopa Liidu õigusstruktuuride alusel.
Ta mainis probleemi massilisest sisserändest Euroopasse kui näidet viisist, kuidas võiks organiseerida sise-euroopa ala, mille all ma mõtlen õigusruumi, millel on välispiirid, kuid mitte enam sisepiire.
Me teeme seda valitsustevahelisel tasemel.
Kellelgi ei tohiks olla illusioone - Schengeni lepingu rakendanud konventsioon ei ole Euroopa Liidu seadus; see ei ole ühenduse õigus, vaid valitsustevaheline akt.
See näitab iseenesest, et meil on ikkagi struktuuriline puudujääk, sest valitsustevaheliselt reguleeritakse õigust pigem riikide suveräänsust rõhutades kui eesmärgiga luua tõhusat Euroopa raamistikku.
See on põhiline erinevus.
Tegelikkus on see, et riikide suveräänsusel põhinev õigus loob pinnase riikide kõikvõimalike omahuvide eelistamisele ja riikide reservatsioonidele liidu edu blokeerimiseks.
Silmas pidades meiega silmitsi olevaid väljakutseid rändepoliitika valdkonnas, on see midagi, mida me ei või endale lubada.
Selles suhtes on president Barrosol täielik õigus, kuna on ebaaus, et mõned - näiteks Lõuna-Euroopas, peaksid olema intensiivse rände surve all, samal ajal kui teised pesevad mujal Euroopas oma käed sellest probleemist puhtaks.
See ei saa lõputult kesta.
Samm, mida me praegu integratsiooniprotsessi taaskäivitamisega uue lepingu alusel ette võtame, on seetõttu esimene samm, millele peab neid järgnema rohkem, mille all ma mõtlen tihedamat integratsiooni teistel aladel, kaasa arvatud ühtse sisepoliitika, ühtse julgeolekupoliitika ja ühtse õiguspoliitika alal.
See toob mind mu teise punkti juurde, mis on meile praegusel momendil eriti olulise tähtsusega.
Meil tuleb täna ametlikult allkirjastada põhiõiguste harta.
Hiilgav!
Oivaline laud, suurepärased toolid, meelepärane õhkkond, nagu alati.
(Daniel Cohn-Bendit' vahelehüüe: Ja hiilgavad parlamendiliikmed!)
Jah, suurepärased parlamendiliikmed ka.
Mõned liikmed on siiski meeldivamad kui teised, hr Cohn-Bendit.
(Naer)
Dekoratsioon saab olema oivaline nagu alati.
Kuid see kõik meenutab mulle ühte head sõpra, kes on abiellunud mitu korda oma elus ja ka mitu korda lahutanud.
Ja iga kord, kui ma käisin ta pulmas ja hakkasin pärast pühalikku sündmust ja hiilgavalt korraldatud pidu koju minema, ütlesin ma talle: "Sa korraldasid meile suurepärase päeva nagu alati”.
Mul on täna kergelt sama tunne.
Ma olin koos Teiega Roomas, hr Pöttering, ja mõne teise liikmega, kes viibivad siin.
Me kogesime seda Roomas.
See oli nagu pulmapidu - pidulikkus, oivaline toit, suurepärane tseremoonia, kaunis muusika,
(Vahelehüüe Daniel Cohn-Bendit'lt: Kaunis linn!)
imeilus linn, väga hea õhkkond, mitte ühtki Cohn-Bendit'd, nii et lihtsalt suurepärane!
(Naer)
Pärast me läksime koju ja kogesime lahutust.
Ja täna oleme me minemas järgmisse pulma, seekord Lissaboni: väga hea õhkkond, kaunis linn, ei ühtki Cohn-Bendit'd - kõik nagu olema peab.
Ma loodan ainult, et järgmised lahutuspaberid ei pärine Iirimaalt.
Lühidalt, daamid ja härrad, meil pole põhjust pühitsemiseks enne lepingu tegelikku ratifitseerimist kõigis 27 riigis.
On mõistlik leping ratifitseerida.
Need Euroopa vastased, kes tahtsid põhiseadust nurjata, kuna uskusid, et nad suudavad sel viisil peatada integratsiooniprotsessi, on kindlasti saanud käesoleva lepinguga oma õppetunni.
On tõsi, et Lissaboni leping ei rahulda kõiki meie soove, kuid see on parem, kui hävitada Euroopat integratsioonile pideva vastutöötamisega.
(Aplaus)
Ja need, kes lükkasid tagasi põhiseaduse lepingu eelnõu, sest nad uskusid selle olevat puuduliku sotsiaalpoliitika osas ja vajamas tugevamat sotsiaalset elementi, ei leia seda lisaelementi selles uues lepingus, kuid inimõiguste harta avalik väljakuulutamine ja selle integreerimine lepingusse, on võimaldanud realiseerida teatavat hulka põhilisi sotsiaalseid õigusi.
Kahtlemata olid mõlemapoolsetel ekstremistidel põhjused põhiseaduse eelnõu tagasilükkamiseks.
Ma võin enam kaasa tunda neile, kes lükkasid selle tagasi sotsiaalsetel põhjustel, kui neile, kes lükkavad tagasi lepingu põhimõttel, et nad ei taha käesolevat liitu.
Üks asi on siiski päris selge: käesolev leping saab olla ainult hüppelauaks.
See on samm edasi, kuid ei vii meid küllalt kaugele.
Sellegipoolest on see samm, mida peab astuma igal juhul praegu.
Ma loodan, et käesolev abielu kestab elu lõpuni ja lahutusadvokaadid jäävad koju, sest ükski tulevaste aastate katsumus - ja minu austatud kolleeg, hr Swoboda, hakkab varsti rääkima Kosovost - ei ole ületatav, kui me ei pane Euroopat tugevatele institutsioonilistele alustele.
(Aplaus)
<D>
Härra juhataja, Ladina-Ameerika on enam kui 600 miljoni elanikuga maailmajagu, mis annab rohkem kui 10% maailma sisemajanduse kogutoodangust, millel kasvab 40% Maa taimeliikidest ja samal ajal on seal dünaamiline ja erakordselt aktiivne noor elanikkond.
Viimaste aastate majandusbuumile vaatamata pole praegu siiski parim aeg Ladina-Ameerika integratsiooni mõttes.
Seda ütles president Óscar Arias oma ametissevannutamisel ja eelmisel nädalavahetusel tuletati seda mulle meelde São Paulos korraldatud seminaril, kus osalesid ka endine Peruu president Alejandro Toledo ja endine Brasiilia president Fernando Enrique Cardoso.
Argentina ja Uruguay vahel on olnud pingeid; ALCA projekt on läbi kukkunud; Venezuela on lahkunud Andide Ühendusest; Brasiilia ja Boliivia vahel on esinenud probleeme seoses energiavarude natsionaliseerimisega, samuti samal põhjusel ka Argentina ja Boliivia vahel; tülisid on olnud Ecuadori ja Colombia vahel, Colombia ja Venezuela vahel, Mehhiko ja Venezuela vahel jne.
Seepärast saadab see Euroopa Komisjoni algatus strateegilise partnerluse loomiseks, mida toetavad parlament ja nõukogu, selge hästipiiritletud sõnumi, et Ladina-Ameerika on endiselt Euroopa Liidu tegevuse prioriteetide seas, mitte viimases järjekorras tänu volinik Ferrero-Waldneri isiklikule pühendumisele.
Mehhiko puhul on selle strateegilise partnerluse sihiks konkreetselt rõhutada selle riigi tähtsust Ladina-Ameerikas ja maailmaareenil ja lisaks on see olemuslikult tähtis keskne samm meie olemasolevate suhete tugevdamisel Mehhikoga ja ulatuslikuma kooskõlastamise sisseseadmisel ülemaailmse tähtsusega teemadel.
See uus samm on võimalus veelgi tugevdada poliitilist dialoogi ja kooskõlastada mõlema poole seisukohti nii maailmaareenil kui ka erinevatel mitmepoolsetel foorumitel ja rahvusvahelistes institutsioonides.
Konsultatsioonimehhanismid võimaldavad ühiste seisukohtade vastuvõtmist konkreetsetes ülemaailmse ulatusega küsimustes nagu julgeolek, keskkond või sotsiaalmajanduslikud küsimused.
Euroopa Liidule on see ka suurepärane võimalus erisuhete arendamiseks riigiga, millel on juhtiv roll Ladina-Ameerika foorumitel, näiteks Rio grupis, mille eesistujariik ta on kuni aastani 2010.
Mehhiko osaleb G20s, G8+5es, Maailma Kaubandusorganisatsioonis, Rahvusvahelises Valuutafondis ja samuti OECDs, mille ainus Ladina-Ameerika liige ta on.
Seepärast, juhul kui meie poolt väljapakutav strateegiline partnerlus luuakse, siis asjade seas, mida on võimalik saavutada iga-aastastel Euroopa Liidu ja Mehhiko tippkohtumistel, on näiteks ühiste lahenduste otsimine maailma majandus- ja finantskriisile, ambitsioonikate edustrateegiate koostamine Kopenhaagenis toimuvaks ÜRO kliimamuutuste konverentsiks, struktureeritud dialoogi arendamine rände küsimuses või koostöö aastatuhande arengueesmärkide saavutamiseks.
Oma täna hommikul vastuvõetavas resolutsioonis kordab parlament ka oma toetust president Calderónile võitluses uimastikaubanduse ja organiseeritud kuritegevusega.
Lisaks, ja vastastikuse austuse, dialoogi ja ühise vastutuse vaimus, usun ma, et me peaksime vastu võtma ühiseid väljakutseid, nagu ühiskonna haavatavate elanikkonna rühmade, näiteks naiste või meedia esindajate kaitse.
Volinik, käesoleval aastal tähistame me San Josés peetud poliitiliste kõneluste 25. aastapäeva, kus tänu ulatuslikule poliitilise talendi mobiliseerimisele Kesk-Ameerikas ja Euroopa Liidu jälgimistegevusele toodi lõpuks rahu konfliktidest lõhestatud Kesk-Ameerika maakitsusele.
Rahu, mõistmise, koosmeele ja leppimise toetamisel on Euroopa Liit Kesk-Ameerikas ja ka mujal maailmas minu arvates teinud austusväärset tööd.
Praegu, kui toimub nende väärtuste tugevdamine, ehkki mitte raskusteta ja igal pool mitte samas ulatuses, on selgelt aeg edasi minna.
Meie Euroopa kogemuse kohaselt on see on raskem, kui puudub integratsioon.
Ma usun, et strateegilise partnerluse kaudu Mehhikoga anname me olulise tõuke ja eelkõige saadame me selge, hästipiiritletud sõnumi Euroopa pühendumuse kohta Ladina-Ameerikas.
<D>
(DE) Austatud juhataja, soovin esmalt avaldada oma südamlikku tänu minister Borloole tema pühendumuse eest kliimamuutuste paketti, sest tegemist on tõesti hea lahendusega, mida on võimalik kuni lõpuni kaitsta!
Kuid soovin rääkida välissuhetest ning seoses sellega pöördun ka uue Euroopa asjade riigisekretäri poole.
Nõukogu võttis vastu idapartnerluse põhimõtted.
President Sarkozy ütles juba, et kui soovime Musta mere regioonis edukad olla, peame loomulikult ka Venemaa kaasama.
Muidugi peab see olema Venemaa, mis austab sealsete riikide territoriaalset terviklikkust ja iseseisvust ning on valmis aitama lahendada Musta mere regiooni probleeme.
Ning kindlasti vajame ka Türgit.
Olen tõesti hämmastunud, et Türgit ei ole absoluutselt mainitud.
Kuidas võime üldse loota selles olukorras ja regioonis midagi ilma Türgita lahendada?
Hiljuti juhtisin Euroopa Parlamendi delegatsiooni Türgis.
Härra Michel Rocard, kes oli delegatsiooni liige, küsis korduvalt: "Ja mida teie Prantsusmaa eesistumisest arvate?
Kas see käitub objektiivselt?”
Sellele küsimusele vastati alati jaatavalt ehk siis teisisõnu, et Prantsusmaa eesistumine käitus tõepoolest objektiivselt.
Kui Prantsusmaa jätkaks käitumist samas vaimus, - ja ma mõtlen nüüd Prantsusmaad kui liikmesriiki - siis saaks läbirääkimised Türgiga kiiresti lõpule viia, ilma et midagi lahendamata jääks.
Kuid mida me teeme Türgiga, keda vajame selles regioonis kui partnerit?
Ma ei taha sellele küsimusele teie ees vastata, lugupeetud minister, aga peate kaaluma, kuidas me jätkame, sest kui loodame midagi selle regiooni stabiilsuse ja kriiside lahendamise nimel saavutada, peame tegema Türgiga koostööd ning tunnistama Türgit kui Euroopa olulist partnerit.
Selleks ei vaja me ainult Prantsusmaad kui eesistujat, vaid ka Prantsusmaad kui riiki.
<D>
fraktsiooni ALDE nimel. - Tänan teid, juhataja!
Lubage mul kõigepealt tänada raportööri suurepärase töö eest ja kõiki mu kolleege nende meelekindluse eest mitte loobuda soolise vägivalla vastu võitlemisest.
See raport näitab, et Euroopa Parlamendi arvates ei ole naistevastase vägivalla vastu võitlemise kohesed meetmed mitte ainult vajalikud, vaid hädavajalikud.
Komisjon peab tunnistama, et kõik argumendid viitavad sellele, et kasutusele tuleb võtta kogu ELi hõlmavad meetmed ja vahendid.
Me teame, et Euroopa Liidus on tohutud erinevused liikmesriikide naistevastase vägivalla vastu võitlemist käsitlevate õigusaktide vahel.
Eelmisel aastal tehti õigusküsimuste peadirektoraadi teostatavusuuringus kindlaks erinevused lähenemiskeeldudele juurdepääsu, toetusteenuste kättesaadavuse ning vastutavate teenistujate asjatundlikkuse ja suutlikkuse vahel.
Oleme näinud märke pühendumisest kõigi vägivalla vormide likvideerimisele ja ELi tõhusale poliitilisele raamistikule, eriti naiste õiguste hartas, mille esitasite eelmisel aastal, ja Stockholmi programmi rakendamist käsitlevas teatises.
Sellest hoolimata ei ole paljudel liikmesriikidel õnnestunud rakendada tõhusaid õigusakte naiste kaitsmiseks igasuguse vägivalla ja diskrimineerimise eest ning praegu oleme tunnistajaks sellele, et meie liidu põhiväärtused ei kehti poolte kodanike suhtes.
Seetõttu kutsume nüüd komisjoni üles tulema välja konkreetse seadusandliku ettepanekuga.
Tuleb koostada miinimumnõuded ja lisada need õigusakti, mis peaks olema osa kõiki soolise vägivalla vorme käsitlevast üldisest strateegiast.
Samuti peaks kõnealust strateegiat ja poliitilist algatust täiendama laialdane teadlikkuse suurendamine.
Pean eelkõige silmas igasuguse naistevastase vägivalla vastu võitlemise Euroopa aastat, mille jaoks kogume parajasti kodanike allkirju.
Lõpetuseks, jõudes tagasi meie asutamislepingus sätestatud aluspõhimõtete ja teie pühendumuse juurde, mida on juba mainitud, loodame täna saada selge vastuse, kuidas ja millal kavatseb komisjon teha ettepaneku tõhusate meetmete võtmiseks ELi tasandil.
<D>
(SV) Härra juhataja, Tšaadi konflikti ei tohi vaadelda eraldiseisvalt Darfuri konfliktist Sudaanis.
On suhteliselt selge, et Tšaadi valitsus toetab mässulisi Darfuris.
Tšaadi opositsioon on teada andnud, et Darfuri mässulised võitlevad koos Tšaadi valitsuse armeega Tšaadi mässuliste vastu.
Minu riik Rootsi annab EUFORi missioonile paarsada sõdurit.
Missiooni eesmärgiks on tagada tsiviilelanike julgeolek, kuid kahjuks on tõendeid, et seda väge kasutatakse etturina Tšaadi sisepoliitikas.
Tšaadi president Idriss Déby on teinud avalduse, milles ta kutsub üles EUFORi võimalikult kiiresti vallutama Tšaadi idaosa.
On selge, et Déby tahab kasutada EUFORi omaenda režiimi püsimise tagamiseks.
Ma soovin komisjonile ja nõukogule ühe küsimuse esitada: kuidas saate te tagada selle, et EUFORi tegevust ei mõjutaks taolised surveavaldused?
Mida te arvate Déby valitsuse ja Darfuri mässuliste koostööst?
Kas ma eksin?
Sellisel juhul veenge mind vastupidises!
Mis puudutab Tšaadi tsiviilopositsiooni hulgast võetud vange, siis on hea, et mõned neist on nüüd vabastatud, kuid teha on veel palju.
Mida teeb EL, et tagada kõigi poliitiliste vangide kohene vabastamine?
<D>
(EL) Proua juhataja, tõsised laevaõnnetused, mille tunnistajaks oleme Euroopa meredel olnud, ei tohi mingil juhul korduda.
Minu riigis Kreekas toimus eelmisel aastal Santorinil laevahukk, mille põhjuseid ei ole veel uuritud.
Inimelu kaotus, suur kahju turismile ja keskkonna jaoks ohtlik tiksuv pomm - mahutitesse jäänud nafta - on piisavad tõendid sellest, et me ei saa endale hooletust lubada.
Mereohutuse teema on väga tähtis.
Euroopa Liit ei peaks mitte üksnes tagama Euroopa laevanduse jätkusuutlikkust, vaid seda pidevalt ajakohastama, et see suudaks rahvusvaheliselt konkureerida.
Samal ajal ei tohiks me jätta hooletusse vajadust kaitsta loodusressursse.
Kui me ei tegutse kohe, siis kahtlemata kaotame tõhusal laevaõnnetustele reageerimisel väärtuslikku aega.
Laevaõnnetuse kiiluvees on järjekindlate tehniliste uuringute läbiviimine rahvusvaheliste eeskirjade põhjal tõhus viis saada põhjustest parem ülevaade.
Juurdlusorganite sõltumatus on seetõttu võtmetähtsusega ja mul on kahju, et nõukogu seda ei mõista.
Teine oluline teema on ametiasutuste koostöö, eriti kui õnnetus mõjutab mitut liikmesriiki.
Ohutute sadamate küsimus ja laevade kontrollisüsteem on meresõiduohutuses väga tähtsad.
Seda tuleb kohaldada ka läbisõitvate laevade suhtes, mis peaksid esitama tagatise, et nad suudavad õnnetuse või muu katastroofi korral reageerida.
Sooviksin lõpetuseks õnnitleda raportööre nende kindla seisukoha eest nõukogu suhtes ja loodan, et pärast hääletust aitab nõukogu meie seisukohta mõistes õigusloomeprotsessi lõpuleviimisele positiivselt kaasa.
<D>
- Härra Catania omaalgatuslik raport on tekitanud märkimisväärset mõttevahetust parlamendi poliitiliste fraktsioonide ja parlamendiliikmete vahel.
Euroopa Liidu ees seisavad praegu väga tõsised probleemid, nagu näiteks finantskriis ning Ukraina-Vene konflikti põhjustatud energiakriis.
See on aeg, mil peame tegutsema üheskoos ja vältima kõiki tegusid, mis võiksid õõnestada meie ühtsust.
Kriiside tagajärjed kahjustavad kahtlemata Euroopa Liidu kõiki kodanikke, olgu nad slovakid, poolakad, ungarlased või sakslased.
Pean katseid liikmesriikide vahelist riidu provotseerida, mida meie istungjärkudel aeg-ajalt tehakse, märgiks teadmatusest meie praegusest tõsisest olukorrast, kus ohus on ELi ühtsus.
Peaksime rohkem keskenduma lahenduste leidmisele ning Lissaboni lepingu ratifitseerimisele, et Euroopa Liidu konkurentsivõimele hoogu anda.
Olen korduvalt siin Euroopa Parlamendis väljendanud seisukohta, et autonoomial pole meie ühisruumis kohta.
Põhiideed ELi riikide integreerimisest ei tohi unustada, rääkimata siis ignoreerimisest või tagasilükkamisest.
Peame meeles pidama Schumani mõtteavaldust, et ükski intelligentne eurooplane ei saa rõõmustada oma naabri ebaõnne üle, sest me kõik oleme seotud ühise saatusega nii headel kui ka halbadel aegadel.
<D>
Härra president, seoses istungi läbiviimise korraga tõstatan ma küsimuse kodukorra artikli 166 alusel, mis ütleb, et parlamendiliige peab kõigepealt määratlema, millisele artiklile ta viitab.
Mina viitan sellele.
Ma saan aru, et te katkestasite härra Martini, enne kui ta oleks saanud võimaluse lõpetada, mida ta öelda tahtis.
Ta rääkis eilsest.
Eile tegi härra Schulz pika poliitilise avalduse, ilma et oleks viidanud kodukorra artiklile, mille alusel ta kõneles.
See oli presidendi poolt lubatud, kuna härra Martinit katkestati.
Ma arvan, et siin on süstemaatiline viga töös ja kaksikstandard, sest neil, kes on ELi soosingus, lubatakse öelda, mida nad tahavad, ja neid, kes ei ole soosingus, katkestatakse.
Kas võiksime saada kodukorraeeskirjade ühesuguse kohaldamise osaliseks, palun?
(Aplaus paremalt poolt)
<D>
(FR) Hr juhataja, volinik, otsus tühistada klooriga töödeldud kanaliha Euroopa Liitu sisseveo keeld peaaegu kõikide suhtes on tõeline õpikunäide selle kohta, mida komisjon, kes peaks kaitsma Euroopa kodanike suuremat avalikku huvi, enam ei saa ja enam ei tohiks teha.
Nagu kõik toidusektorid, on linnulihatootjad, ja eriti kanalihatootjad teinud viimastel kümnenditel meeletuid jõupingutusi.
Nad on investeerinud suuri summasid normide täitmiseks ja nad peavad järgima vähemalt 70 määrust, direktiivi ja muud Euroopa otsust.
Nagu me teame, on sektoris äge Euroopa-sisene konkurents, kuid konkurents ka Brasiiliast ja Ameerika Ühendriikidest.
Kas peaksime meelde tuletama, kuna keegi pole seda veel nimetanud, linnugripi puhkemist Euroopas - see oli kõigest kolm aastat tagasi - kui linnuliha tarbimine langes enam kui 20% võrra?
Miks peaksime praegu allutama selle sektori moonutatud konkurentsile seoses Ühendriikide farmeritega, kellele kuidagi ei laiene samad tervisekaitse ja -ohutuse piirangud?
Selle lühikese ülevaate eesmärgiks on rõhutada teema olemust.
Võibolla ei ole see keskkonna ja tervishoiuga seonduv küsimus või vähemasti olen kuulnud inimesi nii ütlemas.
Sooviksin saada rohkem selgitusi ja uuringuid antud valdkonnas.
Meie keeldumine, volinik, on sisuliselt tööstuse ja kultuuriga seonduv otsus, ja lõppkokkuvõttes poliitiline.
See on kultuuriga seonduv otsus, sest eurooplastel on õigus valida oma toidumudel; nagu teame, on nad väga kinni oma kommetes ja mitmekesisuses, nagu Prantsuse põllumajandusminister Michel Barnier meile hiljuti meelde tuletas.
Teiseks, see on tööstusega seonduv otsus.
Olen juba nimetanud Euroopas järgitavaid tootmisviise, õigusnorme ja kõrgeid standardeid.
Hea kaubandustehing peab ühtlasi olema aus.
Komisjon ei suuda meid veenda, et 300 000 tonni klooriga töödeldud kanaliha sissevedu, hüvitist maksmata, on hea uudis Euroopa linnulihatööstusele.
Lõpuks on see poliitiline otsus.
Jõuan nüüd asja tuumani, sest eelkõige on see usalduse küsimus: usaldus tootjate vahel ja tarbijate usaldus.
Arvestades hetkel valitsevat õhustikku, kas komisjon tõesti lubab endale - ja ma olen lõpetamas, hr juhataja - nõukogu, parlamendi, kohalike ettevõtjate ja suure arvu oma liikmete arvamuse põlastamist?
Arvan, et juba selle küsimuse küsimine on iseenesest vastus.
<D>
õiguskomisjoni arvamuse koostaja. - (RO) Ma tahan öelda, et kõnelen selle arvamuse variraportöörina.
Praegune majanduskriis on toonud välja tõhusa juhtimise puudumise kriisiolukordades, mis on tekkinud ELi piiriülestes finantsasutustes.
Riiklikul tasandil on võetud vastu eri lähenemisviise.
Üldiselt on valitsusvõimud kasutanud kas riiklikke vahendeid, et pangad raskustest välja aidata, või eraldanud pankade varad oma riigis, kohaldades riiklikke vahendeid kriisiolukordade lahendamiseks, kuid ainult omaenda filiaalide tasandil.
Need toimingud on suurendanud riske, mis on seotud usalduse kadumisega, konkurentsi moonutamisega, õigusliku ebakindlusega ja suurte kuludega, mis kaasnevad pankade raskustest väljaaitamisega ja mis jäävad maksumaksjate kanda.
Lõpetuseks on meil vaja Euroopa tasandil meetmeid, et teha piiriüleste pangakontsernide puhul lõpp kriisijuhtimisele riiklike süsteemide abil, mis võivad olla väga erinevad ning võivad kaitsta vastava riigi territooriumil asuvaid filiaale, kuid ei lahenda probleeme, millega kontsern tervikuna silmitsi peab seisma.
<D>
kirjalikult. - (FR) Ma hääletasin Christenseni raporti poolt, kuna selles võetakse asjakohane ja laialdaselt toetatud paindlikkuse ja kaitstuse ühendamise lähenemisviis.
Seal tehakse väga hästi selgeks, et paindlik tööturg võib käia käsikäes töökoha kindlusega.
Kaitstud paindlikkuse mõistet kujutatakse tihti kuratlikuna, kuid selles raportis on meil õnnestunud ületada negatiivsed kõrvaltähendused selle kohta, mis peaks olema Euroopa tööhõivepoliitika juhtpõhimõtteks.
Töökohtade loomine on eluliselt tähtis Euroopa tööpuuduse vastu võitlemisel, mis on vaatamata viimastel aastatel tehtud edusammudele jätkuvalt liiga kõrge.
Kaitstud paindlikkus annab meile reaalse väljavaate saavutada Lissaboni strateegia eesmärgid.
Kui me seda teha tahame, peame leidma võimalusi, kuidas hõlbustada juurdepääsu tööhõivele ja koolitada oskustega, paindlikku, mobiilset ja motiveeritud tööjõudu.
Töökoha olemasolu on parim kaitse kõigi sotsiaalse tõrjutuse vormide eest.
Euroopa peab julgustama liikmesriike hõlbustama juurdepääsu töökohtadele nendele, kes püüavad tööturule siseneda või naasta.
Kõik tööhõive ja töötingimuste alased õigusaktid on liikmesriikide asi ning ma toetan muudatusettepanekuid, millega tugevdatakse subsidiaarsuse põhimõtet.
<D>
(CS) Volinik, daamid ja härrad, lennuettevõtja SkyEurope kokkukukkumine on koondanud tähelepanu lennuettevõtjate reisijate viletsa tarbijakaitse üldisele probleemile.
See ei ole ettekujutatud probleem - mul oli võimalus isiklikult kohtuda nende reisijatega, kes selle lennuettevõtja pankroti tõttu kahju said.
Need olid juhtumisi külalised meie prantsuse sõpruslinnast Chateau d'Ain, kes olid tulnud kohtumisele Tšehhi Vabariigi idaosas asuvasse linna Kroměříž, mille esindajaks ma olen.
Nende tagasisõit oli väga masendav kogemus, millega kaasnes ühepäevane sunnitud vahepeatus Praha lennujaamas.
Räägin sellest kogemusest rõhutamaks, et SkyEurope ei olnud tavaline odavlennufirma.
Ta pakkus oma reisijatele regulaarlennufirmadele sarnaseid teenuseid ja maandus suurtes lennujaamades.
Tema teenuseid kasutasid väga paljud tarbijaid.
Tarbijate jaoks, kelle peamine mure oli mitte reisi kuupäev, vaid pigem pileti hind, oli SkyEurope Tšehhi Vabariigis eelistatud valikuks.
SkyEurope oli ka üks tähtsamaid kliente Tšehhi Vabariigi suurimas lennujaamas Prague-Ruzyně.
SkyEurope kokkukukkumine ei kahjustanud siiski üksnes lennujaamadesse jäänud inimesi, vaid ka 280 000 muud klienti, kes olid piletid juba ära ostnud.
Olemasoleva teabe kohaselt olid lennukipiletid välja müüdud kuni hetkeni, mil pankrot välja kuulutati.
Inimestel, kes ei ostnud piletit krediitkaardiga, ei ole praktiliselt mingit võimalust oma raha kätte saada.
Lennuettevõtetel pole juriidilist kohustust pankroti vastu kindlustada ning sellepärast mõned neist seda ei teegi.
Sellepärast peavad reisijad oma nõuded esitama pankrotimenetlustes.
Võimalused raha sel teel tagasi saada on nulli lähedased.
Seega on aeg selles suhtes midagi ette võtta.
Tahaksin tänada transpordikomisjoni, et ta on selle küsimusega tegelema hakanud, ning Euroopa Komisjoni, et ta on lubanud hakata.
Olen kindel, et leitakse lahendus, mis tõstab tarbijate usaldust õhutranspordi sektori vastu, mida ülemaailmne majanduskriis on nii kohutavalt kahjustanud.
<D>
Proua president, ma soovin avaldada teile tunnustust, et olete suutnud olla nii kannatlik nende hääletuse kohta antavate selgituste ajal.
Suur tänu, et naersite ka naljade üle.
Võib-olla teate, et ma esindan Londonit - maailma parimat linna, maailma parima riigi pealinna.
Londonis on palju haridusasutusi.
Ma käisin Londonis koolis ja magistriõppe läbisin ma Londoni majanduskoolis.
Kõnealuse hääletuse selgituseks soovin öelda, et me ei tohiks alahinnata elukestva õppe täiendõppe osa.
Selleks on olemas mõned väga head asutused, nagu Bromley College, mille suurepärane direktor on Peter Jones, ma soovin teda siinkohal esile tuua, ning Westminster College.
Meil kõigil peab olema õigus öelda oma arvamus põhiseaduse rahvahääletusel.
<D>
fraktsiooni IND/DEM nimel. - Härra president, Poola valimisseadus saadikute valimiseks Euroopa Parlamenti on tõesti ebaõiglane ja ebademokraatlik võrreldes riigi parlamendi valimist käsitleva seadusega.
Euroopa Parlamendikandidaadi koha kaotamine valitavuse seaduste järgi on kerge moodus osutada survet poliitilistele oponentidele ja annab võimaluse poliitiliseks arveteõienduseks nendega, kellel on suurem autoriteet.
Kahjuks, kuritarvitatakse seda seadust veel paljudes endistes kommunistlikes riikides, olgugi et nad on Euroopa Liidu liikmed.
See käib ka härra Tomczaki kohta.
Euroopa Parlamendi liikmetena ei esinda Poola parlamendisaadikud mitte ainult poolakaid, vaid ka kõiki eurooplasi.
On vastuvõetamatu, et neid rahvaesindajaid diskrimineeritakse sellega, et seadust kohaldatakse Poola parlamendi liikmete suhtes teisiti.
Süüdimõistmise korral ei karistata Poolast pärit Euroopa Parlamendi liiget mitte ainult Poola seaduse järgi, vaid ta kaotab ka oma koha Euroopa Parlamendis.
See fakt näitab selgesti Euroopa Parlamendi Poola liikmete diskrimineerimist võrreldes riigi parlamendi liikmetega.
Selline olukord on vastuvõetamatu ja näitab selgesti, kui ebaõiglane ja ebaaus on Poola valimisseadus.
Kas ma võin Poolale tungivalt soovitada oma valimisseadust muuta ?
<D>
kirjalikult. - (FR) Ma hääletasin PSE fraktsiooni nõukoguga saavutatud kompromissi poolt (muudatusettepanek 46), kuna see võimaldab säilitada eelmisel kevadel Saksamaa eesistumisperioodi jooksul saavutatud tasakaalu.
Mul on heameel, et kõnealuses direktiivi projektis määratletud tarbijakrediidi vähim summa on 200 eurot ja suurim 75 000 eurot.
Ma oleks küll eelistanud, et kõnealuse summa ülemmääraks oleks määratud 50 000 eurot.
Ma olen iseäranis rahul täiskogus saavutatud kvalifitseeritud häälteenamuse üle tarbijate huvide kindla kaitse tagamise küsimuses laenu ennetähtaegse tagasimaksmise korral.
Panga nõutavaid hüvitisi kontrollitakse rangelt ning need võidakse keelata laenude puhul, mis on väiksemad kui 10 000 eurot.
Igal juhul peaks jääma aga prioriteediks võitlemine selle vastu, et inimesed liiga palju võlgu võtavad ning laenu tuleks kasutada abinõu eesmärgil mõistlikult.
Arvamus, et tarbimist saab elavdada majapidamiste laenukoormuse suurendamise kaudu, on naiivne - selline lähenemisviis põhjustab vaid kõige haavatavamate tarbijate vaesumist.
Majanduskasvu saab tarbimise kaudu edendada vaid palku tõstes, mitte kättesaadava krediidi suurendamisel.
<D>
Austatud president, Gruusia ei ole vaid veel üks rahvusvaheline kriis, millele EL peab reageerima.
See annab märku Venemaa sõjalisest tagasitulekust, mida kuulutas 2006. aastal algatatud ründav energiavarustuse poliitika.
EL ei suuda otsustada põhimõtete ja majanduslike huvide vahel.
Esimese pooldamine eeldaks valmisolekut ohverdada viimane.
Viimase eelistamine tähendaks aga suurt prestiižikaotust.
Venemaa omakorda ei suuda ühtviisi valida energiamüügist läände saadud tulude ning rahvusvahelise õiguse austamise vahel.
Viimase vastu ei saa karistamatult lugupidamatu olla.
Seda sõnumit peaks meie juhid Moskvale valjusti ja selgesti väljendama.
Kogu rahvusvahelisele üldsusele tooks kahju Venemaa valik investeerida oma vastsoetatud energia asjatusse katsesse taastada kahepooluseline maailm, selle asemel et ühineda uue, mitmepooluselise, globaliseerunud maailma kujundamisega.
<D>
kirjalikult. - Kopenhaageni pettumusest hoolimata on tehtud tublisid edusamme, sealhulgas arenguriikidele kindlustatud lühiajaline finantseering.
See ei paku ainult konkreetset abi kohapeal, vaid aitab ka rajada usaldust Kopenhaagenis eri meelt olnud partnerite vahel.
Meil on vaja eelseisvatel kuudel ja aastatel näidata arenenud maailmale, et peame kinni endale võetud kohustustest rahastada kohanemist ja leevendamist, ning peame olema kindlad, et vahendeid kulutatakse nende eesmärkide saavutamiseks parimal võimalikul viisil.
Olulisi edusamme seire, aruandluse ja kontrolli suhtes saavutati ka Kopenhaagenis.
Need seostuvad otseselt usalduse loomisega, sest taoline süsteem võimaldab meil veenduda, et kõik etendaksid oma rolli, ning lubab meil määrata meie poliitikate tulemuslikkust ning seda, kuidas peaksime neid edaspidi kohandama.
Euroopa Liidul on tarvis jätkata oma heitkogustega kauplemise süsteemi ja muude algatuste, näiteks hoonete energiakulu vähendamise rakendamist.
Meil on tarvis saavutada oma heitkoguste eesmärgid ja näidata, kuidas kõik energiasäästudest kasu võime saada.
Eduka eeskuju toomine heitkoguste vähendamise poliitikast, mis realiseerub kasuna tavalistele inimestele, on parimaks mooduseks, et teisi järgima veenda.
<D>
kirjalikult. - (BG) Hr juhataja, on suurepärane, et Euroopa Parlament arutab valget raamatut spordi kohta.
Me peaksime pöörama tähelepanu vajadusele tasakaalustada profi- ja amatöörspordi arengule suunatud poliitika.
Esmaklassilised spordisaavutused maksavad palju, kuid samavõrd vajalik on rohkem rahastada rahvasporti - lapsepõlvest pensionieani.
Vaja on luua infrastruktuur, mis võimaldab lõimida kõiki ühiskonnarühmi.
Sport eeldab harimist varajasest east ning sport aitab kõrvaldada paljusid probleeme, nagu uimastite, alkoholi ja tubaka kuritarvitamine.
Me peaksime ergutama kõiki liikmesriike rajama alasid tasuta sportimiseks ja alasid, mis on uimasti-, alkoholi- ja tubakavabad.
Korraldasin hiljuti avaliku arvamuse uuringu, mille kohaselt on väga selge, et sportivad noored ei tarvita uimasteid ega alkoholi.
Nende käitumismall on väga erinev - sallivus ja solidaarsus on väga tähtsad elemendid, mida sport neis kasvatab.
Seetõttu on hariduse kaasamine sporti erilise tähtsusega.
Sooviksin teiega jagada veel üht: on olemas erialased spordikoolid ja on väga oluline, et nende tegevus oleks tasakaalus sinna sportlasi värbavate spordiklubidega tegevusega.
Nii spordi kui ka hariduse jaoks on vaja sellekohast õiguslikku raamistikku.
<D>
ELi ja USA suhted puudutavad paljusid valdkondi ning neil on juhtiv koht üleilmsete probleemide lahendamisel.
Me peame aga üksteise headest tavadest õppima ja süvendama omavahelisi suhteid, et meie tegevus oleks tulemuslik.
Need probleemid on sisuliselt tähtsad, kui pidada silmas kliimamuutusi, tervislikku keskkonda ja toiduga kindlustatust.
Mehhiko lahes toimunud suur looduskatastroof andis lootust, et USA valitsus võtab keskkonna kaitseks asjakohaseid meetmeid ja teeb tööd kliimamuutuste probleemi lahendamiseks.
EL peab Cancúnis kliimamuutuste konverentsil aktiivne olema.
On tähtis, et USA saaks selle lepingu osaliseks, sest mõnikord jääb mulje, et lihtsam on saavutada kokkulepe arenguriikide kui USAga.
Me peame leidma võimaluse edendada ELi heitkogustega kauplemise süsteemi ja USA piirkondlike või föderaalsete kauplemissüsteemide vahelist ühitatavust.
Me peame püüdma saavutada Atlandi-ülese koostöö ka strateegilistes energeetikaküsimustes, nagu varustuskindlus või üleminek vähem süsihappegaasi tekitavatele energiaallikatele.
Üks Atlandi-ülese koostöö küsimusi käsitleb tervislikku keskkonda - uuendtoitu ja uue tehnoloogia kasutamist toidutootmises.
ELi ühiskond ei ole uuendusteks veel täiesti valmis, seega tuleb riikidel austada üksteise valikuid.
Tugev ELi ja USA partnerlus peab olema kasulik nii mõlemale poolele kui ka rahvusvahelisele üldsusele.
Ma loodan, et eelseisev ELi ja USA tippkohtumine aitab seda eesmärki täita.
<D>
(FR) Härra juhataja, kuna Piia-Noora Kauppi tänasele istungile ei jõua, lubas ta mul kaks minutit ära kasutada, kuna ta ise osaleb võõrustajana ühel tähtsal õhtusöök-debatil.
Härra juhataja, daamid ja härrad, meie liberaalist kolleegi härra Schmidti koostatud raport seostub uue Euroopa Parlamendi ja Euroopa Komisjoni vahelise vastuseisuga, mis pakub kaudsete maksude õigustamatut tõusu.
Selle ettepaneku oli teinud volinik, kes, nagu mulle näib, on täielikult kaotanud sideme majandusliku reaalsusega.
Härra Kovács pakub välja pliivaba bensiini ja diiselkütuse miinimummäärade märkimisväärse suurendamise.
Arvestades rekordilist inflatsiooni, mis on Euroopa Keskpanga jaoks suureks mureallikaks, ja majanduslikku langust, mille tunnistajaks me praegu oleme, tundub mulle, et praegune hetk on diiselkütuse ja kütteõli aktsiisimäärade suurendamiseks eriti ebasobiv.
Pean oma isiklikust seisukohast lähtudes ütlema, et oleksin selle komisjoni mitteinnustava ettepaneku lihtsalt tagasi lükanud, kuid arvestades, et enamik olukordi on siin parlamendis nagu nad on, polnud ma võimeline seda tegema.
Toetan kompromissi, mille saavutasid parlamendi peamised poliitilised fraktsioonid, kuna mulle tundub, et see kujutab endast kahju piiramise katset.
Diiselkütuse miinimummäärade järkjärguline tõus 359 euroni 1000 liitri kohta aastani 2015 ja pliivaba bensiini miinimummäärade külmutamine samal tasemel, nagu ettepanekus seisab, on komisjoni pakutud tasemetest selgelt madalamad.
Tegelikult pakkus komisjon tõsta mõlema, diiselkütuse ja pliivaba bensiini aktsiisimäärasid 380 euroni 2014. aastaks.
Raportöör soovis oma raportis saavutada isegi enamat, püüdes taotleda madalaimaks tasemeks 400 eurot.
Avaldan heameel meie raportööri kompromissivalmiduse üle, kuna ta nõustus neid määrasid majandus- ja rahanduskomisjonis raporti üle toimuvate arutelude ajal langetama.
Raporti tõeline iva peitub minu meelest muudatusettepanekus 19.
Siin nõuame me liikmesriikidelt, kus kehtib praegu ülikõrge aktsiisimaks diiselkütusele, olles rohkem kui 400 eurot 1000 liitri kohta ja pliivaba bensiini puhul rohkem kui 500 eurot 1000 liitri kohta, mitte tõsta neid aktsiisimäärasid enne 2015. aastat.
Seega pole ettepanekus mindud nii kaugele, et kehtestada maksimummäärad, kuna Euroopa Komisjonil pole kunagi olnud julgust neid välja pakkuda, me avaldame kõigest soovi hindasid lähendada.
Härra juhataja, aktsiisimaksumäärade ühtlustamiseks Euroopas on vaid üks moodus: kehtestada üheaegselt maksimum- ja miinimummäärad.
Ei ole mõttekas jätkata miinimummäärade suurendamist piiramata entusiasmi nendel liikmesriikidel, kes nõuavad ülimalt kõrgete määrade kohaldamist.
Lõpetuseks, härra juhataja, sooviksin teie loal teha ettepaneku koosoleku läbiviimise korra kohta.
Tahaksin küsida volinikult, kes kinnitas, et me olevat tema ettepanekut toetanud, kas ta elab teisel planeedil, kuna fakt on see, et me tema ettepanekut ei toetanud.
<D>
Härra juhataja, Saksamaa Qimonda ettevõte, üks suurim mälukaartide tootjatest, on välja kuulutanud pankroti.
Eelmise aasta jooksul sai see ettevõte 325 miljoni euro ulatuses toetusi, mis osutusid ebapiisavaks.
2007. aastal andis Qimonda tööd 13 500 inimesele.
Eelmise aasta detsembris vähendati töötajate töötasusid 10-15% ulatuses, mille aluseks oli kinnitus, et madalam töötasu hüvitatakse selle aasta aprilliks.
Selle asemel kaotasid 500 töötajat üleöö oma töö.
Nad ei ole saanud kätte neile võlgnetavaid töötasusid, väljavõtmata puhkusetasusid ega koondamishüvitisi.
Veel 500 töötajat kaotab oma töö järgmisel kuul ning sama saatus ähvardab tulevikus ka veel 1500 töötajat.
Meie riikides on veel mitmeid selliseid ettevõtteid, sealhulgas Poolas Krośnos või Stalowa Wolas.
Me ootame komisjonilt ühtset programmi kriisi ajal töökohtade kaitsmiseks.
<D>
(SL) Peame tegema kõik, mis meie võimuses, et selliseid katastroofe ära hoida.
Seetõttu tahan, et Euroopa Liit selgitaks, miks sellised õnnetused Euroopa Liidus ikka veel juhtuvad, ning seejärel vastavad meetmed kasutusele võtaks.
Kindlasti on vaja pöörata rohkem tähelepanu juba vastuvõetud õigusaktide rakendamisele.
Individuaalsete õnnetusjuhtumite uurimine on näidanud, et muu hulgas oli põhjuseks hooletus ja seaduse rikkumine.
Üldiselt oleme keskkonnaõiguse rakendamise seisukohalt liidus väga vähe saavutanud.
Lisaks soovin, et komisjon avaldaks teavet selle kohta, millised võimalikud piiriülesed riskid inimtervisele võivad Ungari õnnetusest veel edaspidi tuleneda.
Kas näiteks toksilised ained pääsevad õhku ja kas nende ainete sissehingamine on ohtlik naaberriikides, näiteks Sloveenias, elavatele inimestele?
Peame saastajaid ka suuremal määral vastutusele võtma ja rakendama rangelt põhimõtet, mille kohaselt saastaja maksab.
Riiklike vahendite kasutamine kahjustuste korrastamiseks ja inimeste abistamiseks peab olema alles viimane abinõu solidaarsuse põhimõttest lähtudes.
See on ka viis, kuidas edendada ohutumat tegutsemist ettevõtjate seas.
<D>
komisjoni liige. - Härra juhataja, tänane arutelu illustreerib parlamendi suurt huvi ja muret patsientide ohutuse suhtes.
See saadab välja ka signaali, et see on Euroopa Liidu lisandväärtuse jaoks suure potentsiaaliga valdkond.
Komisjon enamjaolt tervitab esitatud muudatusettepanekuid: näiteks tervitame ettepanekut, et liikmesriigid määraks pädevad ametiasutused patsientide ohutuseks erinevatel riikliku ja kohaliku valitsuse tasemetel.
See peegeldab fakti, et mõned liikmesriigid on tervishoiusüsteemid üle andnud.
Nõustume ka sellega, et andmete kogumise ulatus ja maksumus ei tohi oodatavate kasude suhtes ebaproportsionaalne olla.
Seoses tervishoiuga seotud nakkustega esitatud muudatusettepanekutega tervitame sätet tervishoiutöötajate pädevaks kaitseks.
Toetame ka tervishoiuga seotud haigestumuse ja suremuse esile tõstmist ning vajadust värvata rohkem nakkustõrjele spetsialiseerunud õdesid.
Ent pean tõstatama mõned kahtlused ja vastuväited seoses eesmärkide vähendamisega.
Mõned on välja pakkunud, et liikmesriigid peaksid pakkuma vajalikke vahendeid kõrvalekallete poolt mõjutatud inimeste arvu vähendamiseks 20% võrra, kaasa arvatud Euroopa Liidus üldiseks vähendamiseks 900 000 juhtumi võrra aastas.
Komisjoni arvates ei ole sobilik selliseid eesmärke Euroopa Liidu tasemel püstitada, kuna liikmesriigid on erinevatel tasemetel ning oleks väga raske määrata sobivaid, realistlikke ja saavutatavaid eesmärke, mis neile kõigile sobiks.
Panin väga hoolikalt tähele preili McAvani poolt öeldut süstlatorkevigastuste kohta ja mõtlen välja ettepanekut spetsiaalseks direktiiviks.
Minister Filipiová viitas liikmesriikide vastutusele selles valdkonnas.
Meie algatus patsiendiohutuse ja tervishoiuga seotud nakkuste osas austab täielikult liikmesriikide pädevust rahastada struktuuri ja pakkuda tervishoiuteenuseid nii, nagu need heaks peavad.
Meie ettepaneku eesmärk on aidata liikmesriikidel koostada sobivad ja pädevad strateegiad kõrvalekallete, kaasa arvatud tervishoiuga seotud nakkuste vähendamiseks või vältimiseks tervishoius, kogudes kokku parimad saadaolevad tõendid ja eriteadmised Euroopa Liidus ja toetades komisjoni majandusliku mastaabisäästu saavutamisel selles valdkonnas.
Kui see patsiendiohutuse alane soovitus nõukogus vastu võetakse, märgib see liikmesriikide valitsuste enneolematut poliitilist panust patsiendiohutuse prioritiseerimisse oma tervishoiupoliitikas.
Igasuguste kõrvalekallete, kaasa arvatud tervishoiuga seotud nakkuste vähendamiseks ette võetud tegevus kõigis tervishoiuga seotud valdkondades ja kõigis Euroopa Liidu liikmesriikides on meie kõigi ühine eesmärk.
See ettepanek võib selle eesmärgi saavutamisel suurt rolli mängida.
<D>
komisjoni liige. - (EL) Soovin tänada teid võimaluse eest siin täna sellel tähtsal teemal rääkida.
Komisjoni poolt pakutud kliimamuutuse ja energia pakett on üks Euroopa Liidu viimaste aastate tähtsamaid algatusi.
Nende meetmetega täidab EL ühtlasi oma keskkonnaeesmärgid, kuid teeb samas ka olulise panuse uutesse rahvusvahelistesse kliimamuutusega võitlemise kokkulepetesse.
Selle kliimamuutuse ja energia meetmetepaketi vastuvõtmine on vajalik, kui Euroopa Liit soovib säilitada oma rahvusvahelist usaldusväärsust.
Tänane otsus langeb kokku rahvusvahelise kliimamuutuste konventsiooniga Poznańis, Poolas.
Seetõttu on vältimatu, et tänase publiku hulka kuulub nii Euroopa Liit kui ka Poznańis läbirääkimistel osalejad ja rahvusvaheline kogukond.
Meetmed lihtsustavad ELi üleminekut vähem süsihappegaasiheiteid tekitavale majandusele.
Lisaks luuakse nendega Euroopa tööstusele võimalus mängida juhtivat rahvusvahelist rolli keskkonnasõbralike tehnoloogiate väljatöötamisel ning saavutada seega konkurentsieelis.
Praegusest majanduskriisist ei tohi saada põhjus ükskõiksuseks, hoopis vastupidi - see on stiimuliks, kliimamuutuse vastaste meetmete kasutusele võtmiseks.
Just nüüd, finantskriisi ajal, peamegi muutma loodusressursside ja toodete kasutamise ja tootmise palju kokkuhoidvamaks ja tõhusamaks.
Lisaks tugevdab energiasäästlikkus ja energiavarustuse parandamine Euroopa Liidu energiaturvalisust, vähendades meie sõltuvust nafta ja maagaasi importimisest.
Üleminek vähem süsihappegaasiheiteid tekitavale majandusele edendab innovatsiooni, loob uusi investeerimisvõimalusi ning uusi keskkonnasõbralikke töökohti.
See ongi põhjus, miks kliimamuutuse ja energia meetmetepakett on osa lahendusest praegusele kriisile.
Sellega luuakse alus uuele keskkonnasõbralikule kokkuleppele, mis tõstab Euroopa Liidu konkurentsivõimet rahvusvahelisel tasandil.
Soovin tänada Euroopa Parlamenti, eesistujariiki ja nõukogu suurepärase koostöö eest komisjoniga nii kliimamuutuse ja energia meetmetepaketi kui ka asjakohaste ettepanekute eest autode ja süsinikdioksiidi ning kütuse kvaliteedi direktiivi puhul.
Meid huvitavate küsimuste puhul on tehtud olulisi edusamme ning olen kindel, et jõuame üksmeelele juba esimesel lugemisel.
Lõplikes kokkulepetes peab säilima komisjoni ettepaneku täielik ülesehitus ja meie keskkonnaeesmärgid ning tagatud peab olema aus jõupingutuste jagamine liikmesriikide vahel.
Soovin öelda ka paar sõna kasvuhoonegaaside lubatud heitkogustega kauplemise skeemi kohta.
Oma keskkonnaeesmärkide saavutamiseks peavad heitkogustega kauplemise skeemi ülemmäärad tagama aastaks 2020 heitkoguste vähenemise 21% võrra võrreldes aastaga 2005.
See on komisjoni ettepaneku tähtsaim punkt.
Soovin öelda ka paar sõna süsinikdioksiidi lekke ohu kohta.
Kõige tõhusam vahend selle ohu vältimiseks on rahvusvaheline kliimamuutuse leping.
Kõik meetmetepaketis kokku lepitud lahendused peavad ühest küljest toetama rahvusvahelist lepingut ning teisest küljest olema täideviidavad.
Sellekohased arutelud jätkuvad endiselt Ministrite Nõukogu, Euroopa Parlamendi ja komisjoni vahel.
Usun, et leiame rahuldava lahenduse, mis peab täielikult kinni komisjoni ettepaneku keskkonnaeesmärkidest.
Mis puudutab väljaspool kauplemise skeemi jõupingutuste jagamise süsteemi liikmesriikide vahel, siis on nõukogu ja parlament teinud mitmeid olulisi edusamme.
Üks peamistest küsimustest oli leida piisav tasakaal meie eesmärkide paindliku ja tõhusa kohaldamise vahel.
Komisjon määras puhta arengu mehhanismi aastaeesmärgiks heitkoguste vähenemise 3% võrra, et luua ELis tasakaal paindlikkuse ja heitkoguste vähenemise vahel.
See piir koos liikmesriikide võimalusega heitkogustega kauplemiseks annab riikidele võimaluse oma eesmärkide saavutamiseks.
Komisjoni arvates peab liikmesriikide paindlikkus eesmärkide saavutamiseks käima käsikäes läbipaistva ja tõhusa nõuetest kinnipidamise kontrollimise süsteemiga.
Seda põhimõtet on rakendatud edukalt juba Euroopa Liidu heitkogustega kauplemise skeemis.
Lõpetuseks - olulist edu on saavutatud ka komisjoni ettepaneku suhtes kujundada õiguslikku raamistikku süsinikdioksiidi kogumise ja säilitamise (CCS) jaoks.
Mis puudutab CCSi rahastamist - küsimus, mis on parlamendile erilist huvi pakkunud -, siis on juba alustatud läbirääkimisi, et kasutada reserve ettevõtete jaoks, mis liituvad heitkogustega kauplemise skeemiga.
See on positiivne areng lahenduse leidmise poole.
Tänan teid väga ning ootan huviga teie arvamusi.
<D>
komisjoni liige. - Mis tahes asutuse puhul on minu seisukoht, et otsene finantseerimine maksumaksjate raha kaudu on parim viis, sest oma tuluga ei saa te mitte kunagi tagada avaliku teenuse nõuetekohast osutamist.
Seega on minu meelest parim viis see, kui eelarvest finantseeritakse igat asutust, kuid kui on võimalus täiendavate vahendite kogumiseks, siis tuleks seda kaaluda.
Igal juhul arutatakse igat eelarvet kooskõlas Euroopa õigusaktidega kehtestatud protseduuridega ja rangete määrustega.
Teine osa
Teema: Tuumaelektrijaamade turvalisus
Euroopa Liit seisab praegu silmitsi otsese probleemiga rahuldada üha suurenevat nõudlust energia järele.
Arvestades, et nafta- ja maagaasivarud ning taastuvenergiaallikad saavad rahuldada seda nõudlust ainult osaliselt, ei saa eitada tuumaenergia olulist rolli selle probleemi lahendamisel.
Samal ajal muutuvad Euroopa kodanikud üha murelikumaks tuumaelektrijaama ohutuse ja tuumajäätmete nõuetekohase käsitlemise pärast, eriti pärast radioaktiivse materjali hiljutisi lekkimisi tuumaelektrijaamast Prantsusmaal ja Sloveenias.
Seetõttu on ainult loomulik, et peaks kerkima suur hulk küsimusi tuumaelektrijaama ohutuse kohta kõikides ELi liikmesriikides ning Türki ja teistesse Balkani riikidesse ehitatavate tuumaelektrijaamade ohutuse ning nende ohutu töötamise osas antavate garantiide kohta.
Kas komisjon on teinud uuringu tuumaelektrijaamade ehitamise vajaduse kohta?
Mis on selle järeldused?
Lõpetuseks, kas ta on arvutanud ELi tuumaenergiast sõltuvuse määra lähitulevikus?
<D>
fraktsiooni PPE-DE nimel. - (EN) Härra juhataja, ma räägin oma sõbra ja endise kolleegi siin parlamendis, Konstantinos Hatzidakise nimel, kes, nagu härra Lehtinen ütleb, on sujuvalt ülendatud Kreeka transpordiministri kohale.
Ma tahan teda tunnustada siseturu- ja tarbijakaitsekomisjonis tehtud töö eest.
Sisuliselt jätkan ma tema tööd sealt, kus ta pooleli jäi, ehk pea lõpusirgelt.
Ma tahan tänada härra Lehtineni, sest siin ei ole veel välja öeldud, et minu teada on tegemist tema esimese raportiga raportöörina.
Osad teist ehk teavad, et ta on ka tunnustatud kirjanik, kuigi see siin ei ole ilmselt üks tema parimaid töid.
Ma loodan, et ta ei pahanda.
Ta andis mulle lugeda oma raamatut "Blood, Sweat and Bears" ja mulle tundub, et raport on tal kirjutatud sama innukalt.
See on oluline raport, kuid ma pean ütlema, et meie oleme ühte meelt proua Kauppi ja volinik Redingu arvamusega.
Siin on mõndagi kasulikku, kuid ma tahan volinikule veelkord kinnitada, et kui ta loeb artiklit 22, mis on minu arvates kompromissikunsti meistriteos, siis on sealt näha, et komisjoni kutsutakse üles tööd jätkama ja esitama mitte horisontaalset vahendit, vaid töökava, et hinnata, kas meil on horisontaalset vahendit üldse vaja.
Minu meelest te juba kinnitasite seda, mida paljud meist tunnevad - kogu selle töö juures, mis on suunatud teenuste direktiivi ja komisjoni ühenduse tarbijaõigustiku rohelise raamatu rakendamisele, mida me just käsitlesime, ja mille tulemuseks on horisontaalne instrument selles valdkonnas, lisaks veel muu töö - millest räägib hiljem kolleeg õiguskomisjonist proua Kauppi ja ma tean, et seda käsitleb ka proua Wallis -, on minu meelest praegu veel liiga vara arutada sätete üksikasju.
On ilmselge, et me peame seda jälgima, kuid ikkagi teenuste direktiivi raames, ning kogu selle raames tehtud töö juures, on sätete arv päris suur.
Üks muudatusettepanekuid, mida me loodame, et parlament on nõus homme välja jätma, nõuab tegelikult komisjonilt vabatahtlike tegevusjuhendite koostamist.
Minu meelest ei ole see komisjoni töö.
Ma usun, et selle välja jätmist toetavad teisedki.
Kuid tegelikult, kui te vaatate teenuste direktiivi, siis on artiklis 37 täiesti selgelt öeldud, et koostöös komisjoniga võtavad liikmesriigid kaasnevaid meetmeid, et julgustada kooskõlas ühenduse õigusega ühenduse tasandil tegevusjuhendite koostamist.
See on juba sätestatud.
Seetõttu arvan mina, et me võtame selle välja ning minu meelest annab see arutelule palju juurde.
Ma arvan, et see aitab kaasa meie põhieesmärgile, ehk teenuste direktiivi ja kõigi kaasnevate sätete täielikule ja õigeaegsele ellu rakendamisele - eelkõige selliste küsimuste nagu üks kontaktpunkt teenusepakkujate jaoks, kust antakse neile teenuste osutamiseks vajalikud nõuded ja teave ning loodetavasti ka tegevusjuhendid.
Ma usun, et need aitavad kaasa tõeliselt tõhusa ja eduka tarbijate huvides töötava teenuste turu toimimisele.
<D>
Proua juhataja, volinik Špidla, ma sooviksin alustada, tänades volinikku tema vastuse eest ning komisjoni selle algatuse eest.
Oli viimane aeg antud küsimuse arutamiseks parlamendis.
Lissaboni lepingu kohaselt muutuvad ELis lastega seotud küsimused selle eesmärkideks ning saavad õigusliku aluse.
Aasta tagasi võttis parlament lepingu ootuses vastu ka lastestrateegia.
On häbiväärne, et lapsi üldse omaette elama jäetakse.
Muidugi võib juhtuda, et ema ja isa on sunnitud lahkuma, et leida tööd või varjupaika, kuid meie, Euroopa Parlamendi liikmed peame vastutama, kui võtame vastu näiteks sellise eeskirja, mille kohaselt saab varjupaiga ainult taotleja, mitte tema perekond, sest kõige sagedamini ongi väljarändajateks just mehed ning naised ja lapsed jäävad koju.
Või on olukordi, kui tööandjad toovad tööjõudu sisse ning ei küsi või hooli, kas neil on kodus lapsi, või siis jätavad sellele asjaolule tähelepanu pööramata.
Seepärast toetan ma täielikult Euroopa Parlamendi Sotsiaaldemokraatide fraktsiooni selles küsimuses esitatud nõudmisi.
Mõjuhinnang on edasilükkamatu ja vajalik nõue.
Komisjon peab tegutsema voliniku enda poolt tellitud uurimuste põhjal ja tegema seda kiiresti.
Laste õiguste ja koolituse kohta tuleb avaldada tõhusamat teavet.
Samuti peame me pakkuma teavet ning tagama, et praegusel hetkel sellises olukorras olevad lapsed saaksid abi.
Me peame kaasama asjaomased pooled ja valitsusvälised organisatsioonid ning käima välja oma ettepanekud.
Ma usun ka, et voliniku kirjeldatud töösse võiks kaasata ka suhteliselt uue üksikute pagulaslaste rühma.
Lapsed peaksid üles kasvama soojuse ja hoolitsusega ning nad ei tohiks alluda turupoolsele kontrollile.
Meil, poliitikutel, on kohustus ning me peame seda aktsepteerima, mistõttu tuleb tagada laste süstemaatiline integreerimine ja laste mõjuhinnang seoses kõnealuse suure probleemiga.
Vastasel juhul peame me järgmise põlvkonnaga silmitsi seistes väga häbi tundma.
<D>
fraktsiooni PSE nimel. - (NL) Proua juhataja, esiteks pole ka meie rahul Valgevene valimistulemustega ning nõustume OSCEi/ODIHRi järeldusega, et valimised ei vastanud Euroopa nõuetele.
Seepärast ei ole mingit põhjust ELi poliitikat Valgevene suhtes praegu muuta.
Me oleme nõus, et oleks hea vaadata, kas saame võimaliku järeltegevuse kohta Valgevene võimudega mitteametliku dialoogi algatada, nagu tegi ettepaneku eesistujariik Prantsusmaa.
Peamiselt peavad järelmeetmeid tegema nemad.
Kui Valgevene on valmis arendama Euroopa Liiduga dialoogi vabaduse suurendamise kohta oma ühiskonnas ning andma küünarnukiruumi ka opositsioonile, siis saab Euroopa Liit talle vastata.
Selle ajani ei toeta ma praeguste sanktsioonide lõpetamist riigi mitme juhtiva kuju vastu, kellel pole lubatud ELi siseneda.
Viimastel kuudel on olnud palju julgustavaid märke - mu kaasliikmed siin parlamendis on neid juba nimetanud - mis muidugi annavad põhjust vaadata, kas dialoogi kaudu saaks suhetes selle riigiga edasi jõuda.
Teiseks, kui välisminister Sergei Martinov on kutsutud Luksemburgi läbirääkimistele, siis teen ma ettepaneku, et nõukogu võtaks ühendust ka opositsiooniga.
Praegu on siin kaks väljapaistvat opositsiooni esindajat: härra Kozulin ja härra Milinkevitš.
Miks ei kutsunud nõukogu läbirääkimistele ka neid?
Kui Valgevenega on dialoog võimalike reformide üle algatatud, siis arvame, et lõppstaadiumis on oluline kaasata ka opositsioon.
Selle kohta on olemas pretsedent: umbes seitse aastat tagasi peeti Valgevenes endas osalt Euroopa Parlamendi egiidi all teatavat mitteametlikku dialoogi, mida nimetati Valgevene parlamentaarseks kolmikuks.
Kui Valgevene võimud selleks valmis oleksid, siis saaks taastada selle dialoogi kolmiku kaudu, millesse kuuluksid Euroopa Parlament, OSCE ja Euroopa Nõukogu.
Lõpuks tuleb opositsioon kaasata alati, ükskõik mida me Euroopas teeme või milliseid arutelusid peame.
<D>
(FR) Härra juhataja, nii Gruusia ja Venemaa konflikt kui ka finantskriis on andnud Euroopa Liidule võimaluse astuda täieõigusliku ja esmaklassilise poliitilise jõuna maailmaareenile.
Tänu teie kindlameelsusele, härra eesistuja, on Euroopa suutnud tulla kokku, et leida kooskõlastatud, tõhusad ja kiired vastused.
Kriisiga silmitsi seistes on Euroopa näidanud oma tegelikku olemasolu ja loodavat lisaväärtust.
Mis puudutab näiteks immigratsiooni, siis põhimõte, et igaüks seisku enda eest, on moest väljas.
Eesistujariigi Prantsusmaa algatatud Euroopa sisserände- ja varjupaigapakti vastuvõtmine on märkimisväärne samm edasi.
Kliimamuutuse vastases võitluses peab Euroopa seadma endale konkreetsed eesmärgid ja näitama eeskuju oma partneritele kogu maailmas.
Te olete sellest küsimusest juba rääkinud, härra eesistuja, kuid loodame, et see kokkulepe saab võimalikult tasakaalukas, sest selles tuleb võtta arvesse meie riikide majanduslikku olukorda, mis on praegu väga ebastabiilne.
Samuti peame aga analüüsima seda, millist liiki majanduskasvu me tulevikuks valime.
Eesseisvate raskuste ületamiseks vajab Euroopa Liit praegu Lissaboni lepingut rohkem kui kunagi varem.
Me mõistame iirlaste muret, kuid status quo säilitamine ei ole lahendus.
Iirimaa peab välja pakkuma lahenduse detsembrikuisel Euroopa Ülemkogu kohtumisel: seda ootavad paljud meist.
Viimastel nädalatel oleme uhkusega jälginud tugevat poliitilist Euroopat, kes on oma vastuoludes ühinenud, näidanud oma partneritele kindlameelset palet ja keda on rahvusvahelisel areenil kuulda võetud.
Loodame, et selline uus Euroopa mõtteviis saab reegliks ja jääb püsima.
Lissaboni leping on olemasolevate lahenduste hulgast selle saavutamiseks parim.
<D>
(DE) Härra juhataja, proua volinik, tänan teid väga võimaluse eest anda käimasolevasse arutellu oma panus.
Proua Kuneva, mul on hea meel, et Euroopa Rahvapartei (Kristlike Demokraatide) ja Euroopa Demokraatide fraktsiooni palvel olete te aidanud kaasa kollektiivsete kahjuhüvitusabinõudega seotud ettepaneku saamisele konkurentsi peadirektoraadist, mis alguses kavatses reguleerida kõnealust küsimust vastavalt USA kogemusele, kasutades regulatsiooni väljatöötamisel horisontaalset lähenemisviisi, ning kohelda Euroopa Liidu piires võrdselt kõiki - väikesi ja keskmise suurusega ettevõtteid, tarbijaid, töötajaid ja ettevõtjaid.
See on oluline samm edasi, mida me tahame toetada väga konstruktiivsel ja positiivsel moel.
Me oleme teadlikud sellest, et paljudel üksikjuhtudel tundub loomulikult ühendusepoolne kollektiivsete õiguste jõustamise nõue edukam kui sundtäitmine puhul.
Kuid me oleme endiselt veendunud, et kollektiivseks abinõuks ei ole mitte sissenõuded tarbijat enim kaitsvate kiirmenetluste raames, vaid pigem vastavate nõuete täitmise riiklik tagamine, nagu Saksamaa kõlvatu konkurentsi vastases seaduses ettenähtud sissenõude puhul, sest üksikud tarbijad kaaluvad väga hoolikalt, kas ikka esitada juristi abil kollektiivne hagi 4,99 euro sissenõudmiseks või oleks hoopis kasulikum, kui näiteks neid nõudeid jälgiks pidevalt riiklikul tasandil üks ombudsman ja nende täitmine oleks tagatud kohaste vahenditega.
Seega, mis puutub küsimusse, kuidas siduda neid kahte külge, siis usun, et peame hoolikalt kaaluma, kuidas me saame tarbijaid kõige tõhusamalt aidata, sest tihti ei ole tarbijatel aega juristi juurde minna ning selle asemel soovivad nad kiiret ja lihtsat abi.
Teine minu meelest sama tähtis asi - ja ka siin on teie peadirektoraat teinud väga head tööd - on see, et kõige huvitavam oli arutelu Baieri Brüsseli esinduses, kus vastuseks küsimusele, kas me saame Euroopa õiguslikke võimalusi kasutades tegelikult välistada USA tüüpi kollektiivsed kahjuhüvitusabinõud, ütles teie peadirektoraadi esindaja selgelt: "Ei, me ei saa.”
Meie arvates tähendab see, et me ei tohi kõnealust mudelit täielikult kõrvale heita.
Me peame vastavasisulisi arutlusi jätkama, kuid tegema seda äärmiselt hoolikalt, kaasates arutlusse liikmesriike ja arvestades nende õiguses ettenähtud valikuid, nii et lõpuks saavutaksime soovitu ja selleks on tõeline Euroopa mudel, mis on vastuvõetav eelkõige tarbijatele, aga mis kaitseb ka väikesi ja keskmise suurusega ettevõtteid.
<D>
komisjoni liige. - Härra juhataja, tänan teid võimaluse eest pöörduda Euroopa Parlamendi poole tema viimasel töönädalal gripiviiruse A(H1N1) üleilmse leviku teemal.
Kõigepealt annaksin teile lühiülevaate praegusest olukorrast ning seejärel sellest, mida EL on teinud, et seda kriisi ohjata.
Haiguste Ennetamise ja Tõrje Euroopa Keskuse (ECDC) viimane aruanne näitab, et praegu on ELis ja EFTA riikides 94 gripiviirusesse A(H1N1) haigestumise kinnitatud juhtu ja 20 tõenäolist juhtu.
Enamik neist inimestest on viibinud mõjutatud piirkondades väljaspool Euroopat, aga mitte kõik.
Teatatud on kaheksast inimeselt inimesele toimunud ülekandumisest, ühel juhul on haigus kandunud üle isegi tervishoiutöötajale.
Ent me võime tunda rõõmu, et ükski sellesse viirusesse nakatunud patsient ELis ei ole veel surnud.
Rohkem kui nädala jooksul oleme jälginud nakkuse levikut Mehhikos, Ameerika Ühendriikides, Kanadas, ELi liikmesriikides ja teistes riikides.
Mehhikos on mõju üldsusele ja majandusele muutunud tõsiseks.
Me hindame ja tunnustame Mehhiko ametiasutuste tehtud tohutuid pingutusi, et viiruse levikut piirata ja aidata nakkuse käes kannatavaid inimesi.
Nakkushaigusi käsitlevad ELi õigusaktid kohustavad liikmesiike teatama sellistest puhangutest ja meetmetest, mida nad pakuvad välja nende vaigistamiseks.
ECDC-l on järelevalvevõrgustikud, mis jälgivad teatatud juhtumite arvu.
Seetõttu on meil päris täpne ülevaade olukorra kujunemisest kogu Euroopas ning see on aluseks, et teha vastutustundlikult asjakohaseid ja tõhusaid otsuseid selle kohta, kuidas meie piiratud ressursse kõige paremini kasutada.
Nakkuse üleilmne levik oli piisavalt tõsine põhjus, miks Maailma Terviseorganisatsioon otsustas 29. aprillil tõsta oma pandeemia häireaste viienda astmeni, täheldades, et inimeselt inimesele ülekandumine on toimunud vähemalt kahes piirkonnas.
Komisjon on pidevalt tegutsenud tihedalt koostöös Maailma Terviseorganisatsiooniga.
Minu talitused teevad palju tööd selle nimel, et viia ellu meetmed vastavalt ühenduse pandeemiliseks gripiks valmisoleku kavas määratletule, et lahendada praeguse puhanguga seotud probleeme.
Komisjon käivitas 24. aprillil rahvatervise projekti ning sellest ajast alates on minu talitus olnud pidevas valmisolekus.
Komisjon on alates laupäevast, 25. aprillist, pidanud iga päev kohtumisi liikmesriikide nakkushaiguste võrgustiku ja ELi terviseohutuse komiteega.
Neil kohtumistel vaadatakse üle epidemioloogiline olukord, arutatakse ja otsustatakse meetmeid ja asjakohaseid õigusakte.
Arutatud on üldsuse teavitamist sellest, kuidas hoiduda nakatumast ja teha teadlikke valikuid reisimise kohta, et tagada ühtne sõnum kõigist liikmesriikidest, seda tuginedes ECDC teaduslikele nõuannetele ja kooskõlastatult Maailma Terviseorganisatsiooniga.
Otsustasime suurendada järelevalvet hooajalise gripi puhul, mis peaks tavaliselt olema lõppenud 20. nädalal, et määrata kindlaks sellesse uude gripiviirusesse nakatumise juhud.
Komisjon võttis 30. aprillil vastu õiguslikult siduva haigusjuhu määratluse nakkushaigusi käsitlevate ELi õigusaktide alusel ning see otsus avaldati Euroopa Liidu Teatajas 1. mail.
Kuna meditsiinilised vastumeetmed, nagu viirusevastased ravimid ja vaktsiinid, on selle ohu puhul meie rahvatervisealaste tõrjemeetmete keskmes, siis kohtusin kolmapäeval, 29. aprillil Euroopa tootjatega, et saada värskeimat teavet selle kohta, millised tooted on väljatöötamisel, uute vaktsiinide ajakavade kohta ning teha kindlaks, kas ELi sekkumine saab tarneid kiirendada.
Koos liikmesriikidega arutame, kuidas kõige paremini optimeerida viirusevastaste ravimite olemasolevate varude kasutamist, rakendades ELi terviseohutuse komitee kooskõlastusmehhanismi.
Saan öelda Euroopa Parlamendile ka seda, et pärast minu taotlust eesistujariigile Tšehhile tuli 30. aprillil kokku tervishoiunõukogu ja võttis vastu kindlad järeldused, milles rõhutatakse veel kord vajadust reageerida kooskõlastatult uuele gripiohule.
Nõukogu tuletas meelde liikmesriikide õiguslikku kohustust kooskõlastada oma järelevalvet ja reageerimist terviseohtudele ning leppis kokku, et mõjutatud piirkondadesse reisimise piiramine ei ole põhjendatud rahvatervisealane tõrjemeede.
Ent nõukogu leppis kokku ka selles, et üldsuse ulatuslik teavitamine on vajalik ning reisijad peaksid saama teha teadlikke otsuseid.
Komisjon arutab praegu nõukogu 30. aprilli järeldustes toodud punktide viivitamatu rakendamise kava.
See hõlmab vaktsiinide väljatöötamist, vaktsineerimisstrateegiat, suuniseid vaktsiinide ja viirusevastaste ravimite varude parimaks kasutamiseks, kaitse- ja ennetusmeetmeid ning üldsusega suhtlemist ja üldsuse teavitamist.
Selge on see, et me kõik saame kasu lõimunud Euroopa majandusest ja ühiskonnast.
Ent see kasu toob kaasa ka vastutuse.
See tähendab, et me peame tegema koostööd võtmaks vaid selliseid meetmeid, mis on tõenditega põhjendatud.
See on vajalik, kui soovime hoida ära tervishoiukriisi muutumist ka majanduskriisiks.
Aga me ei tohiks põhjendamatult keskenduda vaid nende sündmuste negatiivsetele aspektidele.
Tänu komisjoni tehtud ettevalmistustele pärast linnugrippi mõni aasta tagasi on ELil olemas süsteemid, et reageerida ühiselt ja tõhusalt sellele ohule.
Ma tean, et viimasel ajal, Euroopa valimiste lähenedes, on siin parlamendis arutatud selle üle, mida Euroopa tegelikult kodanike jaoks tähendab.
Arvan, et praegusel keerulisel ajal näeme mõnda asja selgemini.
Euroopa tähendab solidaarset tegutsemist selle ohu vastu.
See tähendab koostööd, teabe, kogemuste ja oskuste jagamist, nii et saame tegutseda üheskoos parimate võimalike teadmiste põhjal.
See tähendab uuendust koos Euroopa rahastatud teadusuuringutega, mis aitavad vaktsiini tootma hakata nii kiiresti kui võimalik.
See tähendab suutlikkust selle kaudu, et Euroopa institutsioonid võimaldavad kõigil liikmesriikidel ühisele kriisile viivitamata ja tõhusalt reageerida.
Just seda pakub Euroopa kodanikele.
Olukord on seega tõesti tõsine, aga me oleme paremini kui kunagi varem ette valmistatud, et selle ohuga hakkama saada.
Olles näinud Euroopa tervishoiuministrite otsusekindlust möödunud nädalal - ja kõik 27 ministrit olid kohal -, olen kindel meie suutlikkuses lähinädalatel reageerida.
<D>
Proua juhataja, me teame, et üldine kasutusluba on antud mitmetele ohtlikele kemikaalidele, vaatamata neis sisalduvatele ohtlikele koostisainetele.
Üks sellistest ainetest on diklorometaan, mida kasutatakse laialdaselt ravimite, lahustite ja muude sarnaste toodete valmistamisel.
Tegemist on ainega, mis on inimese tervisele erakordselt ohtlik, sest seda loetakse kantserogeenseks aineks.
See kahjustab närvisüsteemi ja põhjustab siseorganitele tõsist kahju, mis võib lõppeda surmaga.
Suurema hingamissageduse tõttu on lapsed diklorometaanimürgistuse suhtes tundlikumad; suuremas ohus on ka südame-veresoonkonna haigusi põdevad inimesed.
Teated diklorometaanimürgistusega seotud surmajuhtumitest tekitavad samuti ärevust.
Teades, et turul on tooteid, mis võivad asendada diklorometaani sisaldavaid tooteid, ja et mõnes liikmesriigis on selle aine kasutamine keelatud, tundub täieliku kasutuskeelu kehtestamine hädavajalik.
Teine argument, mis räägib diklorometaani keelustamise kasuks, on asjaolu, et asjatundjate sõnul ei ole võimalik tagada diklorometaani ohutut kasutamist tarbijate poolt.
Komisjoni ettepanek, mis käsitleb diklorometaani sisaldavate toodete professionaalse kasutamise koolitusi, läheb esimesel aastal maksma ligikaudu 1,9 miljardit eurot.
Seetõttu tundub diklorometaani kõrvaldamine müügilt kõige mõistlikum ja vastutustundlikum lahendus.
<D>
kirjalikult. - (PT) Kõnealuses raportis antakse hinnang Euroopa Komisjoni ettepanekule muuta määrust, millega juba kehtestati uus söetööstusele riigiabi andmise periood, ning raportiga tehakse ettepanekusse otstarbekaid muudatusi.
Ilma selle paranduseta oleks periood 31. detsembril 2010 läbi saanud.
Nüüd soovitatakse Euroopa Komisjoni uue ettepanekuga pikendada abi andmist 2014. aastani.
Euroopa Parlament on aga võtnud vastu ettepaneku - mille poolt me hääletasime - pikendada abi andmist 2018. aastani.
Pikendamise eesmärk on võtta arvesse sotsiaalset - milleks on töötajate koondamise ja inimeste tööturule suunamisel tekkivate raskuste vältimine - ning keskkonnaprobleemi ning abi, mida nende küsimuste lahendamiseks pakutakse.
Samuti on tore, et on võetud kohustus kaitsta selle protsessi käigus taas konkurentsivõimeliseks muutunud söetööstuste säilitamist, tagades samas keskkonna- ja rahvatervise aspektide kaitse.
Samuti rõhutatakse vajadust taastada keskkond endistes söekaevandustes, eelkõige eemaldada kaevandusest vanad seadmed, kaevandus ohutuks muuta, kaevandus korrastada ja eemaldada reovesi.
<D>
(DE) Proua juhataja, palun vabandust hilise saabumise pärast.
Siin majas on mõned vahemaad väga pikad ja liftid on kohati aeglased.
Küsimus, mida siin täna arutame ja mille üle homme hääletame, ei ole tingimata vasakpoolne või parempoolne küsimus - kuigi meil on siin ka selline arutelu -, vaid pigem vaieldav küsimus selle osas, millised instrumendid meie eesmärgid saavutavad.
Oleme eesmärgi suhtes üksmeelel ja pr Niebler toonitas just, et me tahame suuremat konkurentsi Euroopa turu; hindade suuremat läbipaistvust; arusaadavat hinnapoliitikat.
Kõige selle saavutamise instrumendid on aga väga erinevad.
Olen nende seas, kes leiavad, et kolmanda tee võimaluse leidmine võib samuti instrument olla.
Oleme need soovitused siia kogunud ja korduvalt rõhutanud, et see ainult ei algatanud kolmandat teed, nõukogu algettepanekut, vaid et me oleme kasutusele võtnud ka reguleerivad lisakomponendid, sest kolmas tee, mis meieni nõukogust jõudis, ei olnud meie jaoks piisav.
Sellest vaatenurgast vaadatuna peaksime sellest uuesti rääkima, oma võimalusi hindama ja jätma teise ja kolmanda tee lisavõimaluseks.
Veelgi olulisem on, et meie Euroopas saavutame ühtseid määrusi ning et liikmesriikide reguleerivatele asutustele andtakse pidevad volitused ja sõltumatus siin otsustatu rakendamiseks, sest lõpuks peavad nemad avalikkuse ees vastust andma.
Viimased nädalad on meile andnud kaks tabavat näidet komisjoni ülesande kohta kartellide jälgimisel ning konkurentsi kohta, kuigi ajastuse üle võiks veel veidi mõelda.
Ettevõtet, kes mis rikub konkurentsiõigust tuleb karistada; ja nii see ongi.
Ma ei tee siin mingeid mööndusi.
Siiski peaksime arutama, kas omandi lahtisidumine on tõesti instrument, mida meil ja reguleerivatel asutustel vaja oleks, või kas peaksime tagama suuremat paindlikkust.
Ma loodan, et homne hääletus saab olema selline, et me saavutame ikka kompromissi.
Vastasel juhul peame kindlasti kompromissi otsimiseks ja leidmiseks tegema koostööd nõukoguga.
Tänan teid väga ja vabandan veel kord hilinemise pärast.
<D>
kirjalikult. - (DE) Nii parlamendi sees kui ka väljaspool parlamenti on väljendatud mitmesuguseid arvamusi FIEna töötavate sõidukijuhtide lülitamise kohta transpordi valdkonnas töötervise ja -ohutuse direktiivi kohaldamisalasse.
Möönan, et kõigil on häid argumente oma arvamuse toetuseks.
Juba praegu on aga FIEsid Euroopas liiga vähe ning neid, kes ikka veel on valmis sellega riskima, ei tohiks minema peletada ega nende motivatsiooni vähendada.
Aga just seda me teeme, kui hakkame Euroopa FIEde tööaega reguleerima.
Möönan, et on olemas selline nähtus nagu nn vale-FIEd, kuid mitte ainult transpordisektoris.
See on kogu tööturu üldine probleem ja sellisena tulebki seda käsitleda, nagu ka raportöör õigesti märkis.
Enamik inimesi toob põhjenduseks liiklusohutuse, kuid elukutseliste sõidukijuhtide sõiduaeg on juba rangelt reguleeritud.
Ega spidomeeter ei tea, kas roolis on FIE või palgatööline.
Samas ei ole aga mingit vahet, kas sõidukit juhib paberitööst väsinud FIE, töötaja või mõni muul põhjusel väsinud juht.
Väikeste sõltumatute ettevõtjate pookimine bürokraatlike piirangutega on küll viimane asi, mida praegu Euroopas vajame.
Sellepärast hääletasin ma raporti poolt.
<D>
(RO) Tööstusheidete direktiivi eesmärk on vähendada saasteainete heiteid rohkem kui 52 000 tööstusrajatisest üle kogu ELi, mis tegutsevad eri sektorites.
Selle direktiivi reguleerimisalasse jäävatele rajatistele tuleb luba anda.
Väljaantav luba peab sisaldama heitkoguste piirväärtust, millest peab kinni pidama, ja ka ekspluatatsioonitingimusi, mis määratakse kindlaks parima võimaliku tehnika põhjal.
Loa saamiseks peaksid asjaomase tööstussektori ettevõtted esitama ka investeerimisplaani, mis tagab, et nende tööstusrajatised moderniseeritakse eesmärgiga vähendada saasteainete heiteid.
Minu arvates tuleks see direktiiv siduda Euroopa Liidu tööstuspoliitikaga.
Direktiiv peaks võimaldama piisavat paindlikkust, et Euroopa tööstus saaks moderniseeruda nii, et säilitame tööstustoodangu ja töökohad Euroopa Liidus, kuid samal ajal ikkagi vähendame saasteainete heiteid.
Lõpetuseks pöördun komisjoni poole, et see konsulteeriks parlamendi ja liikmesriikidega varakult juba siis, kui asub ette valmistama otsuseid parima võimaliku tehnikaga seotud heitkoguste piirväärtuste kehtestamise kohta ja mitte alles pärast seda, kui on need otsused juba vastu võtnud.
<D>
kirjalikult. - (HU) Oma keskkonnaalaste eesmärkide saavutamiseks eelistavad liikmesriigid tänapäeval peaaegu alati otsereguleerimist, isegi kui on veel palju teisi normdokumente.
Meie arvame, et rohkem tuleks keskenduda turupõhistele keskkonnakaitsealastele stiimulitele.
Usume, et turu, konkurentsi ja keskkonnakaitse põhimõtted ei välista üksteist.
Turumajanduslike stiimulite tähtsus seisneb selles, et nende kaudu on kvaliteetse keskkonna eesmärki võimalik saavutada odavamalt ja tõhusamalt ja samal ajal saab saavutada teisigi sotsiaalseid eesmärke.
Kahjuks ei ole Euroopa Liit palju teinud, et turupõhiseid stiimuleid edendada, kuigi saastekvootidega kauplemise süsteem on üks näide küll.
Seepärast on lohutav, et roheline raamat sisaldab uuringut nende temaatiliste stiimulite peidetud võimaluste kohta.
Siinkohal tuleks lisada, et uuring oleks pidanud olema palju põhjalikum.
Laialdasema turupõhise reguleerimise kasutamisega peaks kaasnema ebaefektiivsete otsenormide vähendamine.
Arvestades, et majandusstiimulid suurendavad sissetulekuid, tuleb uurida, kuidas need peamiselt tööjõuga seotud vahendid parandavad maksulaekumist.
See teema nõuab aktiivset arutelu.
Samuti oleme me veendunud, et ELi ambitsioonikaid keskkonnapoliitika eesmärke ei ole võimalik täita ilma turumajanduslikke stiimuleid suurendamata.
<D>
Praegu eraldatakse Euroopa Liidu eelarvest innovatsioonile alla 1%.
Selline on olukord ajal, mil Euroopa on mõistnud, et meie tulevik on teadustegevuse, innovatsiooni ja hariduse kolmnurgas.
Euroopa Parlamendi taotlus suurendada uuendustegevusele eraldatavaid vahendeid on sellises olukorras täiesti õigustatud.
Lähenemas on aeg, mil hakkame tegelema perioodi 2014-2020 finantsprognoosidega, ja peame siis seda taotlust kaaluma.
Euroopa majanduse jätkusuutlikuks muutmine peab Euroopa ees olevate majandus- ja keskkonnaprobleemide lahendamise tulemusena tegema Euroopa ettevõtted konkurentsivõimelisemaks ja võimaldama uute võimaluste tekkimist iga riigi majandusele.
Lisaks ja eelkõige seoses finantskriisiga ja raskustega krediitide saamisel on rahaeraldiste suurendamine nii ELi kui ka riikide tasandil ning sobivate finantsinstrumentide loomine ettevõtete innovatsioonivõime seisukohalt otsustava tähtsusega.
Vahendite hajutamine paljude eesmärkide ja erinevate ELi algatuste vahel ei ole seni rahuldavat tulemust andnud.
Rahastada tuleb neid valdkondi, kus bumerangiefekt on kõige suurem.
Olulisim kriteerium peab olema lisandväärtus Euroopa jaoks.
<D>
(ET) Kallid kolleegid, Briti Nõukogu Peterburi büroo juhi härra Kinnocki ja tema kolleegide tagakiusamine kuni ülekuulamisteni Vene võimude poolt vajab ülimat tähelepanu.
Briti Nõukogu vastased süüdistused on lüli ahelas, kuhu kuuluvad küberrünnakud Eesti vastu, Poola toiduainete blokaad ja radioaktiivne atentaat Londonis.
Kõigil puhkudel on Kreml süütult väitnud, et tegemist on üksikprobleemiga.
Kolleegid, selline hulk üksikjuhtumeid viitab süsteemile.
Vene välisminister Lavrov ütles möödunud neljapäeval otsesõnu, et Euroopa arhitektuuri ümberkujundamine kujuneb Vene välispoliitika prioriteediks aastal 2008.
Venemaa tahab Euroopa Liitu ümber kujundada, halvates meie välispoliitilise tahte ning surudes meid North Streami ja South Streami energia kruustangide vahele.
Kui me ei taha muutuda Vene jõulise välispoliitika abituks objektiks, peame olema üksteisega solidaarsed igal sammul.
Euroopa Parlament, just meie peame hukka mõistma Briti Nõukogu tagakiusamise.
<D>
kirjalikult. - (RO) Tänapäeval suureneb üha enam selliste naiste arv, kes osalevad poliitikas ja võtavad ettevõtetes vastu tähtsaid otsuseid.
2006. aastal oli ettevõtete juhtidest 32,6% naised.
Naiste osakaal Euroopa Parlamendis on suurenenud 1979. aasta 16,3%-lt, kui toimusid esimesed Euroopa Parlamendi valimised, 2009. aastal 31%-le.
Siiski näib olevat ikka veel vajalik võtta vastu ja kohaldada soolise võrdõiguslikkuse süvalaiendamise strateegiat, mis sisaldaks konkreetseid eesmärke kõikides ühenduse valdkondades, mis kuuluvad parlamendikomisjonide ja delegatsioonide pädevusse.
Ma toetan seda, et Euroopa Parlamendi komisjonidel ja delegatsioonidel peavad olema soolise võrdõiguslikkuse süvalaiendamisest põhjaliku ülevaate saamiseks asjakohased vahendid, nagu vastavad näitajad, andmed ja soo alusel eristatud statistika, ning et soolist võrdõiguslikkust tuleb pidada silmas ka eelarvevahendite eraldamisel.
Kõik need võimalused peaksid julgustama korrapäraselt vahetama häid tavasid selleks, et rakendada integreeritud strateegiat, mille eesmärk on ühendada pere- ja tööelu ning hõlbustada naissoost ametnike karjääri arengut.
Sotsiaaldemokraadina usun, et see on suurepärane algatus, et kanda Euroopa Parlamendi pakutud positiivne mudel soolise võrdõiguslikkuse kohta üle liikmesriikide parlamentidele (Rumeenia parlamendis on 11% liikmetest naised).
<D>
nõukogu eesistuja. - (PT) Härra juhataja, daamid ja härrad, nagu teada kinnitas nõukogu 18. juunil 2007 oma seisukohta, et ÜRO erisaadiku, president Martti Ahtisaari koostatud terviklik ettepanek on aluseks ÜRO Julgeolekunõukogu uue resolutsiooni abil Kosovo küsimuse lahendamisele.
Euroopa Liit väljendas oma toetust jõupingutuste intensiivistamiseks, et ÜRO Julgeolekunõukogu saaks resolutsiooni õigeaegselt vastu võtta.
Nagu te teate, on ÜRO Julgeolekunõukogu konsultatsioonid uue resolutsiooni üle hetkel peatatud, kuid ÜRO Julgeolekunõukogu on selle teema suhtes väga tähelepanelik.
Ühinenud Rahvaste Organisatsiooni peasekretär Ban Ki-moon tõstis oma augustis tehtud avalduses esile siderühma algatust selle kohta, et Pristina ja Belgradi vahelisi uusi läbirääkimisi juhiks Euroopa Liidu, Vene Föderatsiooni ja Ameerika Ühendriikide esindajatest moodustatud troika.
ÜRO peasekretär palus siderühmal vastata 10. detsembriks.
Uue läbirääkimiste perioodi idee taga on kavatsus, mille kohaselt troikal on abistav roll ning osapooled vastutavad uute ideede väljapakkumise eest.
29. juulil 2007 nimetas peasekretär ja kõrge esindaja härra Solana suursaadik Wolfgang Ischingeri ELi esindajaks troikas.
Seni on troika kohtunud osapooltega eraldi 10. ja 11. augustil Belgradis ja Pristinas, 30. augustil Viinis ning 18. ja 19. septembril Londonis.
27. septembril New Yorgis ÜRO Peaassambleega paralleelselt toimuval siderühma ministeeriumi tasandil toimuval kohtumisel arutavad ministrid läbirääkimiste staatuse üle ning peavad esitama avalduse, mille eesmärgiks on seda protsessi hoogustada.
28. septembril peetakse New Yorgis ka järgmised troika ja osapoolte vahelised eraldi kohtumised, millele võib samal päeval järgneda esialgne vahetu osapoolte kohtumine.
Nagu härra Solana rõhutas, tuleb nüüd tagada osapoolte konstruktiivne koostöö antud protsessis ning pidada sisulisi läbirääkimisi.
Troika protsessi järelduste alusel peab ÜRO peasekretär esitama ÜRO Julgeolekunõukogule vastava raporti.
Nagu aru saate, on praeguses staadiumis veel liiga vara nende protsesside tulemusi ette ennustada.
<D>
- (BG) Leian, et Arnaud Danjeani ja Gabriele Albertini raportid tähistavad sammu hädavajalike ühiste tulevikueesmärkide saavutamise suunas, mille järgi Euroopa Liit on rahu ja julgeoleku kaitsmisel maailmajõud, ning ma tänan raportööre selle eest.
Kahanevad kaitse-eelarved ja praegune majanduskriis näitavad üheselt, et kui meie sooviks on maailmas ühel häälel kõnelev Euroopa ja kui me nõuame kindlalt enda austamist, peame kasutama olemasolevaid vahendeid mõistlikumalt ja tõhusamalt.
Lissaboni lepinguga kindlustatud Euroopa Kaitseagentuuril on ülimalt oluline ülesanne parandada meie suutlikkust kollektiivsete hangete, ressursside koondamise ja ühiste väljaõpete kaudu.
Liidu võimekuse ja tõhususe parandamiseks tuleb ühise välis- ja julgeolekupoliitika raames kasutada ära nii tsiviil- kui ka sõjalise tegevuse koosmõju.
Loodan, et Catherine Ashton kui Euroopa Kaitseagentuuri juht ja liidu kõrge esindaja etendab selles vallas aktiivset rolli.
Lõpetuseks, proua Ashton, soovin teile palju edu ühise välisteenistuse loomisel.
Eeldan, et teenistuse personali ametissenimetamisel järgitakse geograafilise tasakaalu põhimõtet, nii et kõnealune teenistus võiks esindada tõepoolest kogu Euroopa Liitu.
Teie töö õnnestumine on Euroopa huvides.
<D>
See on üldtuntud fakt, et Euroopa tahab kõige eest hoolt kanda ja igale poole jõuda.
Selle resolutsiooniga ümberasujate laste kohta, kes on päritolumaale maha jäetud, on Euroopa Parlament saavutanud ülima hulluse selletaoliste ettepanekute vallas, mis pole mitte üksnes demagoogilised, vaid üritavad ka liikmesriike süüdlasteks muuta.
Meile öeldakse, et liit pole pööranud piisavalt tähelepanu lastele, kes jäetakse maha oma maale, kui nende vanemad ümber asuvad.
Liikmesriigid peaksid rakendama meetmeid, mis on ette nähtud nende mahajäetud laste olukorra parandamiseks, ning tagama neile hariduse ja ühiskondliku elu mõttes normaalse arengu.
See on nagu unenägu!
Pärast meetmeid, mis julgustavad perekondi taasühinema vastuvõtvates riikides ning eluasemeõigust peredele endale, on nüüd siis aeg käes meetmeteks laste suhtes, kes ümber ei asu.
Ümberasumise probleemi niimoodi lahendada ei saa.
See loogika on vale.
Need pole mahajäänud lapsed, keda tuleks aidata; need on perekonnad ja nende riikide terve elanikkond, keda tuleks aidata ja innustada koju jääma.
<D>
raportöör. - Härra juhataja, lubage mul järelduses esitada teatud ideid, mida mul ei olnud aega lisada oma sissejuhatavasse kõnesse.
Mul on väga hea meel näha, et keskkonnakaitsesse investeeritakse üle 100 miljardi euro.
Samal ajal tervitaksin ma palju suuremat eraldust energiatõhususele ja taastuvenergiaallikatele - praegu 9 miljon eurot -, samuti suuremat eraldust meetmetele kliimamuutuse vastu võitlemiseks, mis summas 48 miljardit eurot on vähem kui hetkel vajalik.
Ma usun tugevalt, et selle otsustamine, kuidas me kasutame neid fonde oma piirkondade kaitsmiseks ja kliimamuutuse selliste tagajärgede nagu üleujutused ja põuad vastu võitlemiseks, määrab kindlaks meie piirkondade tuleviku ja nende majandusliku positsioneerimise.
Samuti hindan ma väga asjaolu, et liikmesriigid on juba pühendanud märkimisväärse summa oma finantseraldiste kogusummast investeeringutele uurimis- ja arendustöö ja innovatsiooni vallas, kuid ma olen ka tähele pannud, et enamiku ELi lähenemispiirkondade jaoks jääb oluliseks probleemiks ligipääsetavuse tagamine, sest neil on puudulik transpordi infrastruktuur.
Teiselt poolt on mul hea meel olla tunnistajaks liikmesriikide jõupingutustele prioritiseerida investeeringuid, mis on suunatud töötajate osalemisele ja oskuste parandamisele, samuti võitlemisele vaesuse ja sotsiaalse tõrjutuse vastu Euroopa sotsiaalfondide poolt finantseeritud programmides.
Lisaks julgustan ma liikmesriike jätkama tõhusa partnerluse ülesehitamist ja partnerluspõhimõtte järjepidevat tugevdamist, samal ajal viies ellu tegevusprogramme.
Ma usun, et uued liikmesriigid võiksid saada tõelist kasu parimate tavade ja teadmiste vahetamisest arengute kohta näiteks tehnoloogiate alal ning muudest ühistest tegevustest nende potentsiaali kiirendamisest rakendamise osas.
<D>
fraktsiooni PPE-DE nimel. - Proua juhataja, vaimusilmas näen ma kaunist maad.
Näen inimesi, kes pingutavad, et saada üle kodusõja kohutavatest tagajärgedest.
Näen paiku, mis meenutavad aset leidnud vägivalda.
Näen vaeseid inimesi pingutamas, et hakkama saada.
Näen, et Bujumbura on öösel suletud, sest keegi püüab tagasi jõuda enne vägivalla tõttu kehtestatud liiklemiskeelu algust.
Näen tervishoiuprobleeme, malaaria, respiratoorseid ja hügieeniga seonduvaid probleeme.
Näen põgenikelaagreid - inimesed naasevad, ehkki ei tea päris täpselt, kus nende kodud olid, inimesed tulevad tagasi Tansaaniast ja üle Kivu järve Kongos.
Ja nüüd näeme me taas vägivalda, FNL rikub kokkulepet.
Saame taas kinnitusi piinamiste ja julma kohtlemise kohta.
Burundi vajab meie abi.
Samuti tuleb tal ise endale piirangud seada, kui ta ei taha enam sattuda olukorda, kus valitsevad sallimatus ja ebainimlikkus.
<D>
(BG) Tänan teid, härra juhataja.
Hääletasin raporti poolt, sest usun, et see on väga tähtis.
On raske ühes dokumendis lahendada neid paljusid probleeme, mis tekivad, kui lapsed kommunikatsioonitehnoloogiaid kasutavad.
Ent see programm on vajalik organisatsioonilisel tasandil.
Kui arutame uute tehnoloogiate mõju, kipume rääkima sotsiaalsetest, hariduslikest, kultuurilistest ja muudest kasudest ning saame negatiivsed mõjud teada alles liiga hilja.
Olemasolevad mehhanismid selliste toodete piiramiseks, millel on negatiivne mõju, on riski minimeerimisel väga tähtsad, ent me vajame nende kõrvale ka ennetavaid programme.
Nüüd kui meil on ühine Euroopa programm, peab igal liikmesriigil ka oma riiklik programm olema.
Peame tõstma ühiskonna teadlikkust probleemist ning õpetama lastele IKT intelligentset kasutamist.
Teine teema, millega tegelema peame, on "arvutisõltuvuse” oht.
Tarvis on ühendatud pingutusi, ja see on veel üks roll, mille riikide valitsused endale võtma peavad.
<D>
komisjoni liige. - Pärast liikmesriikidelt ja sidusrühmadelt vastava taotluse saamist tegi komisjon ettepaneku võtta vastu määrus toidu kohta esitatavate toitumis- ja tervisealaste väidete kohta, mille parlament ja nõukogu 2006. aasta detsembris vastu võtsid.
Määruse eesmärk on just tagada, et toidu kohta esitatavad toitumis- ja tervisealased väited on tõesed ja selged ning põhinevad üldiselt tunnustatud teaduslikel tõenditel, millega tagatakse tarbija piisav kaitse.
Seetõttu on komisjoni eesmärk kehtestada lubatavate tervisealaste väidete nimekirjad ning ajakohastada lubatavaid toitumisalaseid väiteid.
Määruses kehtestatakse loa andmise menetlus, mis tagab, et esitatakse ainult teaduslikult põhjendatud tervisealast teavet.
Kõnealune menetlus hõlmab kõigepealt Euroopa Toiduohutusametit, kes hindab tervisealaste väidete põhjendatust; teiseks komisjoni, kes teeb ettepaneku meetmete projekti kohta, millega vastavalt antakse või anta luba kasutada tervisealaseid väiteid; ning kolmandaks liikmesriike, kes annavad regulatiivkomitees oma arvamuse meetmete kohta.
Komisjon on praeguseks vastu võtnud neli määrust, millega on tervisealaseid väiteid lubatud kasutada või need tagasi lükatud.
Sarnaseid meetmeid võetakse ka edaspidi vastu kooskõlas Euroopa Toiduohutusameti poolt tervisealastele väidetele antavate hinnangutega, millega tagatakse, et tarbijaid ei eksitata.
<D>
raportöör. - (DE) Härra president, volinik, uue süsteemi kohaselt on viimane sõna raportööril ning sellega antakse ka mõista, kuidas Euroopa Parlament näeb ennast komisjoni suhtes.
Nagu te teate, ei ole me järgmiste sammude võtmise suhtes lahkarvamusel.
Ma ei taha öelda, et süsteemist tuleks loobuda; ma soovitasin lihtsalt mõningaid täiustusi - mida ma ei kavatse kordama hakata - parlamendi kontrollimisvõimaluste suurendamiseks.
Andmete küsimuses, mida võib kasutada kliima analüüsiks, oleme me viidanud kahe pilootprojekti, nimedega LUCAS ja MARS, olemasolule.
See aga näitab samuti, et kogutavad andmed tõesti ületavad põllumajanduse piirid.
Seepärast ma palusingi oma selgitavas avalduses eraldi eelarverubriigi säilitamist.
Lubage mul lõpetada väikese lookesega, mis näitab, millise asjaga me peame tegelema.
Farmi, mille lähedal ma elan, külastas järelevalveorgan, kuna satelliidisüsteem oli tal väidetavalt aidanud avastada mingi nõo, teiste sõnadega - keelatud drenaažisüsteemi.
Inspektorid mainisid selle olevat kuskil seal teatud paigas, kus süsteem oli osutanud.
Farmer muidugi kinnitas neile, et ta ei ole midagi teinud.
Ja mis tegelikult oli juhtunud?
Mingi plastikmatt vedeles põllul, mida muidugi ka poleks pidanud sündima ja rohi oli sellest läbi kasvanud.
Selle oligi satelliidisüsteem avastanud ja nüüd olid inspektorid saabunud farmerit sütel praadima.
Meie, poliitikud, võiksime kindla peale tulla lagedale veel paljudegi väikeste lookestega oma kohalikest piirkondadest - ja kahtlemata, volinik, Te olete mõnda isegi kuulnud - mis illustreerivad, millega meil tuleb tegemist teha.
Ei ole mõtet eitada meie muret väljavaate pärast, et farmereid seiratakse viisil, mida avalikkus ei mõista ja mis ei kuulu enam parlamendi kontrolli alla.
Seepärast ma loodan, et te saate aru, miks ma pidin selle raporti parlamendi aruteludesse lülitama ning miks me peame olema jätkuvalt valvsad tulevikus.
Kuidas see ka poleks, me kavatseme nendes ponnistustes üksteist toetada.
<D>
kirjalikult. - (DE) Ma annan oma poolthääle Marianne Mikko raportile, mis käsitleb meediakanalite koondumist ja meedia pluralismi Euroopa Liidus.
Juurdepääs vabale ja mitmekesisele meediale kõigis liikmesriikides on nüüdisajal eluliselt tähtis.
Era- ja avalik-õigusliku televisiooni ja audiovisuaalmeedia teenuste jaoks kasutusele võetud kahesambaline korraldus on väga hästi arenenud.
Et see areng saaks jätkuda nii tulemuslikult kui võimalik, tuleb avalik-õiguslikele ringhäälinguorganisatsioonidele anda stabiilsed rahalised vahendid avaliku huvi ja sotsiaalsete väärtuste edendamiseks, meedia pluralismi säilitamiseks ning kvaliteetse meediakanalite sisu kättesaadavuse tagamiseks.
Ma toetan ka meediavabaduse harta loomist.
See oleks sõnavabaduse tagamisel tehtavate jõupingutuste alustala.
Ajakirjanike sõltumatus tuleb aga kindlustada konkreetsete õiguslike ja sotsiaalsete tagatistega.
Probleeme on ka meediakanalite omandiõiguse koondumisega, sest see soodustab monopolide tekkimist.
Seega on juurdepääsu, konkurentsi ja kvaliteedi tagamiseks vaja ühtlustada konkurentsi ja meediat puudutavaid õigusakte.
Raport hõlmab enam-vähem kõiki vastavasisulisi põhiaspekte ja sel põhjusel toetan ma raportööri.
<D>
Proua juhataja, pagulase staatuse tunnustamist ja varjupaika taotlevate inimeste arv kasvab plahvatuslikul kiirusel.
Nagu raport ütleb, on maailmas hetkel ligikaudu 12 miljonit pagulast ja 26 miljonit riigisiseselt ümberasustatud isikut.
See pole sugugi üllatav, sest mõnedes riikides sellistel kontinentidel nagu Aafrika ja Aasia on süvenemas poliitiline kaos ja maailmas süveneb finants- ja majanduskriis, mille sügavus on veel teadmata.
Me võime olla kindlad selles, et lähikuudel ja -aastatel pagulaste ja varjupaigataotlejate arv suureneb veelgi.
Kedagi ei üllata, et Euroopa Parlamendi lahenduseks on riiklike varjupaigasüsteemide ühtlustamine.
Raportis pakutakse välja Euroopa ühine varjupaigasüsteem ja varjupaigaküsimuste tugiamet, mis lähtub ühistest standarditest pagulase staatuse tunnustamisel ja varjupaiga andmisel.
Raportis tehakse ettepanek, mille kohaselt ei tohiks lubada liikmesriikide valitsustel pidada varjupaigataotlejat kinni pelgalt põhjusel, et ta taotleb varjupaika, ja et pagulastel tuleks võimaldada taotleda üleviimist ühest Euroopa riigist teise.
Selles tehakse ettepanek, et kui taotlejat peetakse kinni, siis peab ta saama kaitsta oma õigusi liikmesriigi kohtus.
Kõik see on retsept liikmesriikide varjupaigasüsteemide poolt tekitatud kaose ja ummikseisu ületamiseks.
Paljud, et mitte öelda enamik neist, kes taotlevad pagulaseks tunnistamist ja varjupaika kodust kaugel asuvates Euroopa riikides, on majanduslikel põhjustel sisserändajad, kes otsivad paremat elu.
Neile ei saa seda pahaks panna.
Ent mida hõlpsamaks muutub Euroopasse tulek, seda rohkem neid tuleb.
Väljapakutud ühised süsteemid muudavad liikmesriikidel oma piiride kaitsmise veelgi raskemaks ja teevad veelgi lihtsamaks liikmesriikidesse sisenemise majanduslikel põhjustel sisserändajate jaoks, kelle arvu ei ole võimalik ennustada.
Suurbritannia vajab veel rangemaid piiranguid, mitte Euroopa Liidu poolt kehtestatavaid leebemaid reegleid.
<D>
(EL) Hr juhataja, alustan samuti raportööri pr Lienemanni õnnitlemisega tema tehtud suurepärase töö puhul.
Direktiivi eesmärgiks on - nagu see peakski olema - merekeskkonna kaitse.
Kalanduskomisjoni raportöörina tahaksin paari küsimust kommenteerida.
Keskkonnakomisjon peab pöörama rohkem tähelepanu kalandusele ja probleemidele, millega see merereostuse tagajärjel silmitsi seisab.
Meremehed ja kalurid tunnevad meresid paremini kui keegi teine.
Nad elavad nendel ja nendest.
Kõnealuse probleemi tõkestamisel on nende osalus vajalik.
Samuti soovin väljendada rahulolu kaitstud merepiirkondade laiendamise üle.
Kokkuvõtlikult ütlen, et merestrateegia tagamise edukus sõltub neljast põhitegurist: esiteks poolte kohustamine direktiivis sätestatud ajakava täitmiseks.
Me ei saa ja ei tohi lubada, et meie programmi raames midagi edasi lükatakse.
Kõik eesmärgid tuleb saavutada 2020. aastaks.
Kui me neid siis ei saavuta, on asjade parandamiseks liiga hilja.
Teiseks koostöö kolmandate riikidega: meredel ei ole piire.
Peaksime ühiselt laua äärde istuma ja asju kõikide naabritega arutama.
Ärgem unustagem, et Vahemere ääres on 27 riiki ja ainult seitse nendest on liikmesriigid.
Seetõttu peaksime kõik koos maha istuma ja vaatama, mida me teha saame.
Kolmandaks tuleks selle eesmärgi tarbeks eraldada nõuetekohaselt vahendeid.
Neljandaks peaksime kaasama kõnealustesse pingutustesse kalurid.
See on meie ainuke edulootus.
Selleks et kommentaarid kokku võtta ja järeldused teha, kordan, et merestrateegia direktiiv, kui seda korralikult rakendatakse, toetab elujõulist säästvat kalandust ja hea tervisega meresid, nii et meil on puhtad mered, mille ilust me kõik saame rõõmu tunda.
<D>
Pr president, kena on näha siin parlamendis volinikku.
Ma loodan, et me näeme teda varsti jälle šotimaal jätkamas meie üliedukat koostööd kõnealuses poliitikavaldkonnas.
Enne kui ma esitan lühidalt oma väited, tahaksin ma korrata hr Guerreiro väiteid ühtekuuluvuspoliitika toetuse kohta kalandussektorile.
Me toetame tema muudatusettepanekuid ja ma tõepoolest arvan, et see sektor on meie piirkondades erilise strateegilise tähtsusega.
Ma kordaksin raportööri nõuet parema statistika järele, eriti rahastamisprogrammide koostamisel ja tõhususe järelevalves.
Tundub küllaltki selge, et praeguse asjade arengu juures on NUTS I, NUTS II või isegi NUTS III tasandi eesmärgiks võtmine küllaltki laiahaardeline ja süsteemitu.
Ma tervitan tulevikus rahastamisvoogude suunamist pigem temaatilistele tegevustele, olgu see Lissaboni tegevuskava, teadmistepõhise majanduse edendamine, uurimis- ja arendustegevuse edendamine, piiriülene koostöö või, minugi poolest, kalandussektori toetamine Lissaboni tegevuskava raames.
Ma usun, et selline on Euroopa Liidus tulevikus tõeliselt elujõuline ühtekuuluvuspoliitika, mis ongi ELi uhkus.
See on toonud ELi lähemale kodanikele ja liitnud meid ühte, samas kui liikmesriigid ise jätaksid meid mitmeks erinevaks riigiks.
Meil on suur võimalus muuta see poliitika veelgi asjakohasemaks ja me ootame huviga, mida volinik oma kõnes rohelise raamatu kohta ütleb.
<D>
fraktsiooni IND/DEM nimel. - Härra juhataja, ma kasutan ära meie kõigi õigust kõnelda nii kaua, kui me soovime.
Mul võib vaja minna üht või kaht lisaminutit ja ma kasutan need rõõmuga ära.
- (SV) Lähen nüüd oma emakeelele üle.
See, kuidas Euroopa poliitiline ladvik Lissaboni lepingu puhul käitus, läheb häbiväärsena ajalukku kahel põhjusel - esiteks selle läbisurumise poliitilise käigu ning teiseks lepingu tegeliku eesmärgi ja sisu tõttu.
Kui me vaatame tagasi 2000. aastal Laekenis toimunud kohtumisele, siis seal öeldi välja, et me peaksime tegema ettepaneku põhiseadusliku lahenduse koostamise kohta.
Selle eesmärk pidi olema Euroopa ühteliitmine ja Euroopale pühendunud kodanikud, sest meile tegi muret asjaolu, et tegelikkuses arvasid kodanikud EList halvasti.
Valéry Giscard d'Estaingi juhtimisel tuli konvent välja millegi hoopis muuga.
Eurooplased seda ei tahtnud ning Prantsusmaa ja Hollandi rahvas ütles "ei”.
Kõik teavad, et Ühendkuningriigi, Taani ja paljude teiste riikide rahvas oleks samuti "ei” öelnud, kui neile oleks see võimalus antud.
Sellest püüti mööda minna ning välja ilmus uus leping, mis on samasugune, aga mille kohta vajaduse korral väidetakse, et see pole samasugune, ja sellest väitest peetakse jätkuvalt kinni.
Praegu on olukord selline, et pärast seda, kui iirlased ütlesid "ei” millelegi, mida me nüüd nimetame Lissaboni lepinguks, on meil jultumust uurida põhjusi, miks Iirimaa rahvas valesti hääletas.
See on üsna uskumatu ja selleteemalist arutelu ei ole üldse toimunud.
Te kõik patsutate üksteist õlale ja ütlete, kui hea see leping on, kuigi te teate, et see on häbiväärne.
Minu teine vastuväide on järgmine: põhiseaduse leping ehk põhiseadus ei ole ette nähtud selleks, et muuta poliitiliste otsuste tegemist kiiremaks.
Tegelikult on lugu hoopis vastupidi - selle eesmärk on raskendada poliitiliste otsuste tegemist.
Põhiseaduste mõte on tagada, et need, kes lihtsalt osutuvad konkreetsel ajal valituks, ei saa teha suvalisi endale meelepäraseid otsuseid.
See peaks olema keeruline.
Selline on Ameerika põhiseadus.
See on Prantsusmaa bürokraatlik traditsioon - kindlustada võimudele võimalus teha kiireid otsuseid igasugustes maailmas ette tulevates küsimustes, muretsemata seejuures, kuidas see rahvale mõjub.
See on kohutav ja Euroopa Liitu häbistav.
<D>
nõukogu eesistuja. - (PT) Me oleme rakendanud põhjamõõtme-alast poliitikat alates selle aasta algusest, põhjamõõtme tippkohtumisel Helsingis 2006. aasta novembris vastu võetud kahe dokumendi alusel.
Helsingis vastu võetud poliitika raamdokument ja poliitiline avaldus kujutavad pöördepunkti põhjamõõtmele, niivõrd kui nad muudavad poliitika ühiseks poliitikaks, mida jagavad kõik põhjamõõtme partnerid, need on EL, Venemaa, Norra ja Island.
Uue poliitika ühine heakskiitmine on põhiliseks eesmärgiks ning hõlmab Venemaa täielikku osavõttu kõigist põhjamõõtme struktuuridest ja tegevustest.
Protsessi kaasatakse ka teised põhjamõõtme peamised osalejad ja tegutsejad, eelkõige neli põhjaregiooni nõukogu ja rahvusvahelised finantsinstitutsioonid.
Põhjamõõde kujutab endast nüüd platvormi põhjapoolsemate küsimuste üle arutlemiseks.
Eesistujariik Portugal töötab kindlasti sellel alal edasi.
Septembri lõpuks, oktoobri alguseks on kavandatud korraldusrühma kohtumine Reykjavikis.
Korraldusrühma eesmärgiks on tagada ministrite kohtumiste ja kõrgemate ametnike kohtumiste vaheline jätkuvus.
Üks kõrgemate ametnike kohtumine on kavandatud Portugali eesistumise ajaks ja peaks toimuma 21. novembril Venemaal.
Vahemere riigina sooviks Portugal näha Euromedi kontekstis intensiivsemat ja laiemat poliitilist arutelu meie partneritega Vahemere lõunakallastelt.
ELi ja Euromedi riigid jagavad ühiseid väärtusi ja seisvad silmitsi sarnaste väljakutsetega.
Meie enda huvi on laiendada ELi koostööd nende riikidega, eelkõige rändevoogude ja sotsiaalse arengu käsitlemise suhtes.
Samal ajal peaksime me jätkama tööd uue põhjamõõtme-alase poliitika rakendamiseks.
Sarnaselt Euromedi kogemusele võiks saavutada palju praktilise koostöö kaudu, mille aluseks on heanaaberlus, võrdväärsuse partnerlus, ühine vastutus ja läbipaistvus.
<D>
(RO) Euroopa Ülemkogu kohtumine, mille jaoks me täna ettevalmistusi teeme, on Euroopa tuleviku jaoks otsustava tähtsusega.
Üks Euroopa kõige suurema õitsenguga riike, kes esindab Euroopa integratsiooni rakendamisega saavutatud majanduslikku edu, on Lissaboni lepingule "ei” öelnud.
Samal ajal on 18 Euroopa riiki selle dokumendi vastu võtnud ja enamik neist on need samad 18, kes olid ka Euroopa põhiseaduse lepingu poolt.
Ma olen Iirimaa referendumi tulemuses samavõrd pettunud kui paljud eelkõnelejad.
Sellest hoolimata peab Euroopa Liit jätkama reforme, mis talle vajalikud on.
Mitme eri kiirusega Euroopa, mille jaoks on juba Amsterdami lepingust alates menetlused olnud, koos hästi määratletud väljajäämise võimalustega on ainus viis, kuidas me praegusel hetkel edasi saame liikuda.
Võimalus, mille Iirimaa pidi välja töötama, tuleb pakkuda ka hiljuti ELiga ühinenud riikidele, nagu Rumeenia.
Sellistel aegadel nagu praegu peame me meenutama ja koonduma asjade ümber, mis meid ühendavad ja meile edasiminekuks põhjuse annavad.
Winston Churchill ütles oma kuulsas kõnes Euroopa Ühendriikide pooldamiseks, et kui Euroopa kord oma ühise päranduse jagamisel ühineks, ei oleks õnnel, heaolul ja kuulsusel, mida tema rahvad naudiks, mingit piiri.
Ma usun sellesse nägemusse ja tean samal ajal, et selle saavutamiseks on vaja suuri jõupingutusi.
Ometi ei tohiks see meil takistada edasi minna.
<D>
kirjalikult. - (FR) Andsin oma poolthääle kõigile Euroopa Parlamendi Sotsiaaldemokraatide fraktsiooni esindava kolleegi Alejandro Cercase väljapakutud muudatusettepanekutele, et kaitsta Euroopa sotsiaalseid saavutusi ja eelkõige alljärgnevat kolme küsimust, mis minu meelest on põhilised.
Töönädala piiramine 48 tunniga oli hädavajalik ja me oleme selle eest kõigest jõust võidelnud, sest see takistab liikmesriikidel kehtestada oma töötajate suhtes niisuguseid töötingimusi, mis ei ole kooskõlas töötajate põhiliste sotsiaalsete õigustega.
Valvekorra jätkuva tööaja hulka arvestamise puhul lähtusime hooldustöötajate, aga ka tuletõrjujate, teiste valvekordadega kutsealade esindajate ja kõigi Euroopa kodanike tervisest ja ohutusest.
Viimane ja sama tähtis küsimus on töö- ja eraelu ühitamise edendamine.
See võimaldab meie kaaskodanikel saavutada heaoluks vajalik tasakaal.
Lubasin koos oma kolleegidega fraktsioonist PSE kaitsta kaaskodanike sotsiaalseid õigusi.
See on Euroopa sotsiaaldemokraatide hiilgav võit nõukogu vastuvõetamatuks tunnistatud ettepanekute üle.
Nagu kolleeg Cercas ütles, anname neile võimaluse halba otsust parandada.
<D>
(FR) Kas te oleksite tasa seal üleval?
Kui peaminister Orbán väidab siin parlamendis ...
(Hääled saalist)
Kas te koondate paremäärmuslasi?
Teil on õigus seda teha.
Kui ta väidab siin saalis, et me oleme öelnud midagi halvasti Ungari inimeste kohta, on see rahvuslik populism, teiste sõnadega, ta ei soovi arutada asja sisu, vaid vastandada inimesi üksteisele.
Peaminister Orbán, see ei ole ELile kohane.
Te kutsusite meid endaga koos õhtust sööma.
Mul läks nüüd isu ära, ma ei einesta teiega.
See, mida te tegite, on häbiväärne!
<D>
komisjoni liige. - Pr juhataja, see on küsimus ETI rahastamise kohta erasektori poolt.
Me arvame, et avaliku ja erasektori partnerlus on otsustavaks jõuks teabe suunamisel teadmistepõhisesse majandusse.
Vastasel juhul me ei saavuta edu.
Erasektor pakub mitte ainult täiendavaid rahalisi vahendeid, vaid, mis on veel olulisem, võib kaasa tuua muutusi innovatsiooni strateegilistes suundades.
Niisiis ütleksin, et küsimus pole niivõrd rahas, kuivõrd viisis, kuidas me teeme koostööd, kuidas me ühendame partnereid ja huvisid.
Mitmed ELi riigid on võtnud meetmeid, et lihtsustada struktuurilisi sidemeid avaliku ja erasektori vahel, pidades silmas teadmiste siirde edendamist ülikoolide ja tööstuse vahel.
Selles kontekstis rakendatakse ETI eesmärgid ja, mis on märkimisväärne, luuakse teadmus- ja innovatiivsed ühendused uuenduslike struktuursete avalike ja erapartnerluste kaudu ning rahastatakse erinevatest avalikest ja eraõiguslikest allikatest.
Nende rahastamise täpset korraldust ei saa eelnevalt kindlaks määrata ja need kujunevad selgelt välja aja jooksul, kuid eesmärgiks on maksimeerida erasektori panuse osakaalu.
Ühenduse panus, 308 miljonit eurot, milles lepiti kokku järgmiseks finantsperspektiiviks, kavatsetakse panna toimima katalüsaatorina, mis toob esile erasektori ressursid.
Komisjon on osutanud erilist tähelepanu püüdele soodustada ja ligi tõmmata erasektori osalemist ETI ning teadmis- ja innovaatikakogukondade (TIKid) rahastamises.
Näiteks saab võtmekriteeriumiks TIKide valikul nende suutlikkus tagada pikaajaline ja jätkusuutlik rahastamine, kaasa arvatud erasektori oluline panus.
On oluline, et juhatus määratleb potentsiaalsete TIKide valdkonnad, mis köidavad arvukate laialdaste sidusrühmade huvi, kaasa arvatud erasektori osalejad.
Veelgi enam, ETI-le antakse volitus asutada ETI sihtasutus konkreetse eesmärgiga kasutusele võtta ja hankida ressursse nii füüsilistest kui ka juriidilistest isikutest rahastajatelt.
<D>
kirjalikult. - Euronesti aseesimehena hääletasin ma Ukrainale makromajandusliku finantsabi andmise poolt.
Loodan, et abi antakse kiiresti ja kooskõlas selle andmiseks vajalike tingimustega.
Eriti hea meel on mul Lissaboni lepingu sätete jõustumise tulemusena Euroopa Parlamendi osalemise üle selles otsustusprotsessis.
Makromajandusliku finantsabi andmine Ukrainale on esimene otsus, mis tehti uue menetluse kohaselt.
Samal ajal on selle uue menetluse tõttu otsustusprotsessis tekkinud viivitus kahetsusväärne.
Nõuan tungivalt, et ELi institutsioonid võtaksid õppust Ukrainale makromajandusliku finantsabi andmisest ja väldiksid edasisi viivitusi.
Meie idapartnereid tuleks säästa tarbetutest viivitustest.
Pean eelkõige silmas juhtumit seoses Moldova Vabariigi ja selle euroopameelse valitsusega, kes ootab siiani ELi makromajandusliku abi.
Sellal kui Moldova Vabariik vajab kiiresti tuge, on Euroopa Komisjoni ettepanek juba lubamatult hiljaks jäänud.
See esitatakse Euroopa Parlamendile alles sel nädalal.
Kutsun kõiki ELi institutsioone üles vältima edasisi viivitusi Moldova Vabariigile makromajandusliku finantsabi andmise otsustamisel.
<D>
Komisjon ei suuda kunagi jõuda õigele lahendusele käibemaksu küsimuses.
1980ndatel nõuti Cockfieldi raportis erinevaid käibemaksumäärasid.
Tegelikult eksisteerisid ainult 15%-line miinimummäär, 5%-line tavamäär ning vähendatud määr.
Siis tahtis komisjon kehtestada käibemaksumäära vastavalt sellele, mida taotles päritoluriik.
Praktikas kehtestati käibemaksumäär, mida taotles sihtriik.
See oli esialgne süsteem, millest sai kindla maksumääraga süsteem: nn Bolkensteini käibemaksu ei viidud sisse.
Kehtisid vähendatud käibemaksumäärad Prantsuse toitulusasutustele, CD-dele ning tööjõuga seotud tegevustele.
Komisjon andis vähemalt esialgselt järele 1977. aasta Kuuenda direktiivi lisa H osas, sest mõistis, et sakslased vaevalt sõidaksid oma Mercedestega teisele poole piiri sööma madala käibemaksumääraga restoranis lõunat.
Milline häbi, et ta ei mõistnud 1993. aastal, et ilma piirikontrollita on ühendusesisene käibemaks lakkamatu pettuste allikas.
Käibemaksu filosoofiline loogika, sest tänu majanduslikule neutraalsusele on tegemist intelligentse maksuga, on enamikule komisjoniametnikele mõistetamatu.
Seetõttu on viimase 20 aasta jooksul nende seadused selles küsimuses pidevalt ebaõnnestunud.
<D>
kirjalikult. - (PL) Üks Euroopa 2020. aasta strateegia eesmärkidest on tõsta 20-64 aasta vanuste inimeste tööhõivemäär 75%ni.
Üks teine eesmärk on võidelda vaesusega, et muuta paremaks 20 miljoni inimese elu.
Need tulemused on väga ihaldusväärsed ja ambitsioonikad.
Meie eesmärk on luua kaasajastatud tööturg väga spetsialiseerunud, täpselt orienteeritud ja tõhusa tööjõuga.
Minu arvates on seda aga raske saavutada.
Hetkel ei omanda 15% noortest täielikku keskharidust.
Üle 30% omandab kolmanda taseme hariduse, kuid vaatamata sellele ei tööta nad, sest kvalifikatsioonid, mis nad omandasid ei vasta turu nõuetele.
Elukestva õppe programm ei võta arvesse nende inimeste olukorda, kellel ülikooliharidust ei ole.
Kui aga räägime vaesuse fenomenist, siis ohustab see kõige enam neid samu sotsiaalseid rühmi: töötuid, vähese haridusega inimesi ja eakaid.
Selline kõrge töötuse tase on kahtlemata kriisi tagajärg, mis on muu hulgas vähendanud tööstustootmise 20 aasta tagusele tasemele.
Toetan komisjoni pidevaid jõupingutusi selle nimel, et tõsta ELi majanduse konkurentsivõimet USA ja Jaapani suhtes, kuid praeguses äärmiselt raskes finantsolukorras soovitan kasutada mõnevõrra realistlikumat lähenemist.
<D>
nõukogu eesistuja. - (PT) Proua juhataja, komisjoni asepresident, daamid ja härrad, põhiõiguste harta pidulik väljakuulutamine 12. detsembril Strasbourgis nõukogu eesistujate, Portugali peaministri José Sócratese, Euroopa Parlamendi ja Euroopa Komisjoni poolt on kahtlemata üks märkimisväärsemaid hetki Euroopa Liidu ja Portugali eesistumisaja hiljutises ajaloos.
Me astume sammu, millel on olulised ja konkreetsed mõjud inimväärikuse, vabaduse, võrdsuse ja solidaarsuse universaalsete väärtuste konsolideerimisel.
Tänu uuele Lissaboni lepingule on hartal sama väärtus nagu asutamislepingutel, teiste sõnadega on see õiguslikult siduv.
Seda asjaolu tuleb nõuetekohaselt rõhutada, võttes arvesse selle olulisust, ning käesolev parlament, riikide valitsused ja komisjon peaks selle üle uhkust tundma.
See märgib pika tee lõppu.
Mõju, mida avaldab otsus anda põhiõiguste hartale õiguslik väärtus, ulatub kaugemale tavalistest poliitilistest ja diplomaatilistest ringkondadest, kuna see mõjutab otse meie kodanike õigustega seotud küsimusi.
See on Euroopa konkreetne tulemus.
On selge, et Lissaboni lepingu institutsioonilised reformid on olulised ja samuti on tõsi, et ELi poliitikavaldkondade, ühise välis- ja julgeolekupoliitika, justiits- ja siseküsimuste ning teiste valdkondade muudatused on äärmiselt olulised, et liit võiks minna vastu tulevikule ja võtta vastu meie ees seisvaid väljakutseid.
Siiski on õiguste kataloogil, mis on siduv Euroopa institutsioonidele ja liikmesriikidele Euroopa õiguse kohaldamisel, palju ulatuslikum tähendus.
Nüüdsest asetame oma kodanikud Euroopa projekti keskmesse.
Kuna me räägime põhiõigustest, tahan ma eesistujamaa ja oma riigi nimel väljendada heameelt Lissaboni lepingu protokolli üle, millega nähakse ette liidu ühinemine Euroopa inimõiguste konventsiooniga.
Seetõttu kujutab kõnealune protokoll endast kauaaegse ambitsiooni saavutamist.
Seda kõike silmas pidades pean ma õnnitlema parlamenti ja härra Leinenit raporti projekti vastuvõtmise puhul 12. novembril põhiseaduskomisjonis.
See on taas näidanud käesoleva parlamendikoosseisu pühendumist Euroopa Liidu põhiõigustele.
Mul jääb üle üksnes väljendada oma siirast soovi, et parlamendikoosseis oleks suuteline ka kõnealuse raporti poolt hääletama, võimaldades põhiõiguste harta pidulikku väljakuulutamist kolme institutsiooni poolt 12. detsembril.
(Aplaus)
<D>
kirjalikult. - (RO) Kui vaatleme Euroopa Liitu kui elusorganismi, siis on Euroopa autotööstus tema selgroog.
See moodustab 3% ELi SKPst ja tekitab 35 miljardi euro suuruse kaubandusülejäägi.
Ent 2008. aasta oli selle tööstuse jaoks keeruline, kui aasta esimesel poolel kukkus automüük kütusehinna tõusu tõttu ja teisel poolaastal langes müük 19,3% finantskriisi tagajärjel.
Need ei ole ainsad probleemid, mis selle sektori ees seisavad.
2009. ja 2015. aasta vahel peab autosektor rakendama uued saasteainete heitkoguste, kütusesäästu jne normid, samal ajal kui kõik see lisab miljardeid eurosid tööstusharu kuludele.
Ülaltoodud näitajad on olulised ka seetõttu, et autotööstus tagab sissetuleku rohkem kui 12 miljonile perekonnale.
Üks töökoht autotootmisettevõttes on seotud nelja töökohaga tarnijate juures ja veel viiega seonduvates sektorites ja müügivaldkonnas.
Seega on selge, et selle Euroopa majandussektori heaolu on väga oluline kogu ELi majanduse jaoks.
Selles olukorras on Euroopa valitsuste ja institutsioonide kiire ja kooskõlastatud sekkumine kindlalt nõutav, näiteks tuleb kehtestada kavad vanade autode tagastamisel uue auto ostuhinna vastava alandamise kohta, pakkuda finantsabi ja nii edasi.
<D>
kirjalikult. - Kalatööstus on aastate jooksul üle elanud mitmeid kriise, kuid mitte ühtegi nii suurt kriisi kui praegune, mil tõusvad kütusehinnad suruvad tööstust olukorda, kus see enam ellu ei jää.
Pidevalt tõusev nafta hind võib mitmele tööstusharule osutuda katastroofiliseks, kuid ükski neist pole haavatavam kui kalatööstus, kus on ohus töökohad nii merel kui ka maismaal.
Me peame vaatama läbi kõik valikuvõimalused, mis meie käsutuses on.
Üks tee, mida tuleks kaaluda, on maksude alandamine kütusekulude alandamise tagamiseks.
Lubage mul esitada järgnev küsimus: kui meil ei ole kalamehi, siis kust tulevad meile kalad, mida vajame?
Kas me kavatseme jääda tegevusetuks ja lasta välismaisel impordil oma turud üle võtta ja oma tööstuse pankrotti lasta?
Meie kalalaevastiku ja terve kalatööstuse päästmine osutub tohutuks väljakutseks.
Ent ma olen veendunud, et hea tahte ja mitmekülgse koostööga on see võimalik.
Ma tervitan komisjoni eilset avaldust, milles teatati kavatsusest pakkuda kalalaevastikule erakorralist abi.
Ma usun siiralt, et kalandusministrite nõukogu võtab need meetmed järgmisel nädalal ametlikult vastu ja seejärel need kiiresti rakendatakse.
<D>
autor. - Härra juhataja, daamid ja härrad, nõukogu eesistuja nimetas miljonit avaldatud dokumenti.
Kui tegu on dokumentide kättesaadavusega, siis peab olema peale kvantiteedi ka kvaliteet, kuid asi pole ka ainult selles.
Kui aus olla, siis on probleem dokumentide liikides: istungite protokollides või dokumentides, mis kaasnevad otsuste langetamise protsessiga.
Just see on praegu puudu.
Toon teile näite: CORPERER I dokumendid, mida on nii raske leida, või välispoliitikaga seotud dokumendid, mida käsitsetakse nagu diplomaatilisi dokumente ja mis seetõttu registritest puuduvad.
Need kõik on eluliselt tähtsad dokumendid, mille põhjal saab otsuste tegemise protsessi tundma õppida.
Tõin teile ainult ühe näite selle lühikese aja vältel, mis mu käsutuses oli.
Meile antud vastuseid silmas pidades arvan, et seda tuleks samuti võtta pigem võimaluse kui riskina Euroopa institutsioonide toimimisele.
<D>
fraktsiooni UEN nimel. - (PL) Härra juhataja, määruse projekt rahva ja eluasemete loenduse kohta on olulise tähtsusega dokument.
Rahvaloenduste käigus kogutud andmed annavad võimalusi arengustrateegiate ratsionaalseks koostamiseks ning tegevuskavade väljatöötamiseks.
Seetõttu on ka väga oluline, et andmed oleksid läbipaistvad ja võrreldavad.
Sel juhul saab ühenduse lahendusi kasutada reaalsetes ja hästi uuritud tingimustes.
Võrreldavus ei ole ainult korrektselt esitatud andmete küsimus; see tähendab ka, et andmeid kogutakse täpselt samade ajaperioodide kohta.
Kogumisaja ja uuendamise selge määratlemine, parandused ja avaldamise kuupäevad on olulise tähtsusega ning see on dokumendis ja muudatusettepanekutes selgelt välja öeldud.
Üks oluline küsimus on andmete kogumise viis kohalikes omavalitsustes.
Toetan muudatusettepanekut, mis annab sellele eraldi definitsiooni.
Toetan ka muudatusettepanekut, mis käsitleb keskkonnapoliitika rakendamist koos regionaalpoliitikaga.
Regulaarsed statistilised uuringud, mis vaatlevad perekonna, ühiskonna, majanduse ja asukohajärgseid karakteristikuid, on kaheldamatult vajalikud demograafiliste ja sotsiaalsete probleemide valguses, mille ees Euroopa seisab.
Sel põhjusel arvan, et see muudatusettepanek on vale, mis jätab välja geograafilises mõistes soovitatud teemad, ja eriti sellised teemad, nagu koolide ja kõrgemate õppeasutuste asukohad, vahendid kooli ja tööle pääsemiseks, vahemaa töökoha või koolini, elusalt sündinud laste arv, majandustegevuse liik, töötuse kestus, peamine elatusallikas, sissetulek, eluaseme tingimused või mittekättesaadavus, mis kirjeldavad perekonna tegelikke elamistingimusi.
Rõhuasetus riikide isikuandmete kaitse õigusele tekstis on oluline ja subsidiaarsuse printsiibi säilitamine selles valdkonnas õigustatud.
Õnnitlen proua Juknevicienet põhjaliku raporti projekti koostamise eest.
<D>
Järgmine päevakorrapunkt on infotund (B6-0484/2008).
Komisjonile on esitatud järgmised küsimused.
Esimene osa
Teema: Kodanike teavitamine Euroopa Liidu meetmetest nende kaitsmiseks finantskriisi eest
Vastuses minu suulisele küsimusele rahvusvahelise krediidikriisi mõju kohta, mille esitasin märtsis toimunud Euroopa Parlamendi täiskogu istungil, teatas komisjon, et tõenäoliselt on oodata 27-liikmelise Euroopa Liidu majanduskasvu 0,5%-list vähenemist, inflatsiooni kasvu ja 185 miljardi euro suurust väliskaubanduse puudujääki.
Komisjon rõhutas, et sellise rahvusvahelise kriisiga toimetulekuks on kõige parem jätkata struktuurireforme ja makromajanduspoliitikat, ning märkis, et protektsionism ei ole lahendus.
Praegu seisame silmitsi finantskriisi jätkuva levimisega, mis mõjutab nüüd ka suuri konglomeraate.
Kas komisjoni varem esitatud andmed on muutunud?
Kuidas teavitab komisjon Euroopa kodanikke kriisi mõjust ja milliseid konkreetseid meetmeid ta võtab nende kaitsemiseks?
<D>
fraktsiooni Verts/ALE nimel. - (DE) Proua juhataja, daamid ja härrad, jagan teie hinnangut raportöörile härra Saryusz-Wolskile seoses impordisõltuvusprobleemidega ja kasvava sõltuvusega energiakütuste impordist ning mul pole selle kohta lahkarvamusi - raport kirjeldab kõike väga hästi.
Ma ei nõustu siiski lahendustega, mida see raport pakub ning olen arvamusel, et raport peaks peegeldama sisemisi, Euroopasisese energiapoliitika tähtsaid strateegilisi eesmärke.
Minu arvates on kõige tähtsam instrument sellise kasvava impordisõltuvuse vähendamiseks kõigi valdkondade energiatarbimise kärpimine ning ma olen ka arvamusel, et suurendades energiatõhusust 20% võrra, mille Euroopa on võtnud kohustuseks saavutada 2020. aastaks, on eesmärk, mis peab jätma oma jälje strateegilisele energiaalasele välispoliitikale.
Kui me mõistame, et üksi Venemaa ehitussektoris on tarbetult kasutatud sama palju gaasi, kui eksporditi Venemaalt Euroopa Liitu, siis on selge, kui palju meil on võimalik kasu saada, kui rakendame oma tõhususstrateegiaid kodus ning seejärel muudame Euroopa Liidu väljapoole suunatud energiastrateegia toimivaks meetodiks ka Venemaa jaoks.
See võiks kaasa tuua ka Venemaa sisemise energiapoliitika mõjutamise eeskuju kaudu.
Nafta kohta - võttes arvesse tuliseid debatte Venemaa teemal on sõltuvus OPECist alati kahjulik - võiksin ma öelda: kui Euroopa suudab teha säästlike, tõhusate autode katseeksemplare ning rakendab lennukikütusele lennukikütuse maksu, siis oleks sellest rohkem kasu kui tulistest debattidest OPECiga turgude ja ekspordivõimaluste üle.
Me toetame mõningaid osi, härra Saryusz-Wolski, aga teisi osi mitte!
<D>
fraktsiooni UEN nimel. - (PL) Härra juhataja, mõlemad täna esitletud raportid põhinevad hinnangutel, mida meid on sundinud andma Euroopa Liidu mitmesuguste organite poolt vastu võetud otsused.
Tegevuspõhise juhtimise ja tegevuspõhise eelarvestamise või strateegilise planeerimise ja programmitöö kui haldusvahendite hindamine võib olla vajalik, kuid see jätab mulje kunstist kunsti pärast.
Kuidas saab poliitiliste eesmärkide saavutamist võrrelda elektrijaama või transpordivõrgustiku ehitamisega?
Kas Euroopa Liit on äriühing, mille suhtes me proovime kohaldada sellekohaseid tõhususe hindamise mehhanisme?
Sama kehtib ka mitmeaastase finantsraamistiku vahehindamise kohta.
Iga päev me teostame hindamisi ja võtame ära vahendeid iga-aastasest eelarvest.
Neid otsuseid teeb Euroopa Ülemkogu, kes suurendab oluliste konkreetsete projektide rakendamiseks vajalikku rahastamist.
Stabiilne mitmeaastane finantsraamistik annab meile kõigile mitmeaastase turvatunde ja seda peaksime me kõige rohkem väärtustama, eriti praegustel rasketel aegadel.
Õnnitlen südamest härra Böget ja härra Virrankoskit väga hea raporti puhul.
Proua Grybauskaitė, soovin teile edu eelseisvatel valimistel.
<D>
Austatud juhataja, ma olen vähem diplomaatiline kui enamus mu kolleege siin parlamendis.
Asi on selles, et valed, neetud valed ja statistika seljatasid Iirimaa referendumil tõe.
Lissaboni leping ei ole surnud.
Sellest hoolimata on Iirimaa valik Iiri rahva sõltumatu otsus.
Ainsad inimesed, kes saavad seda Lissaboni lepingu kohta tehtud otsust muuta, on Iirimaa inimesed.
Kas see juhtub või mitte, oleneb arutlustest, mis homme Iirimaa valitsuse ja ülejäänud 26 riigijuhi vahel algavad.
Mingit võlukeppi ei ole.
Järeldusteni jõudmine võtab aega.
Ma teen ettepaneku uue tähtaja määramiseks Lissaboni lepingu ratifitseerimisele.
Ma arvan, et selle seadmine enne Euroopa valimisi on mõistlik eesmärk.
Kui iirlased ei ole jätkuvalt Lissaboni lepinguga rahul sellisel kujul, nagu me lõpuks ülejäänud Euroopaga kokku lepime, siis ei ole Iirimaal muud võimalust kui arutada uuesti läbi oma suhted liiduga.
See oleks meie riigile katastroofiline asjade käik.
Euroopa kaotab väga vähe, kui ta Iirimaast ilma jääb, kuid Iirimaa kaotab kõik, kui ta Euroopast ilma jääb.
Üleilmsed väljakutsed, millega me kõik silmitsi seisame selles pidevalt muutuvas ja läbipõimunud maailmas, on selged: kliimamuutus, demograafilised muutused, ränne ja energiakriis, nälg ja miljoneid tappev vaesus, inimeste julgeolek, rahvusvaheline kuritegevus, mille tipuks on identiteedikriis igas viimaseski meie liikmesriigis.
Neid ei saa lahendada sellega, kui mis tahes liikmesriik tõmbab kardinad ette ja loodab, et probleemid kaovad.
Kokkuvõtteks lubage mul innustada Euroopat näitama üles käegakatsutavat võimekust pakkuda inimväärseid elamis- ja töötingimusi.
See tugevdab meie ühtsust ja solidaarsust ning toob sellele kriisile positiivse lahenduse.
(Aplaus)
<D>
kirjalikult. - Ma tahaksin nõukogule ja ka komisjonile meelde tuletada, et Euroopa Liit rajaneb teatud põhiväärtustel, milleks on demokraatia, õigusriik ja inimõiguste järgimine.
Seetõttu mõistan ma resoluutselt hukka selle, millises vaimus toimus hiljuti Nice'is korraldatud Euroopa Liidu ja Venemaa tippkohtumine.
Ei ole vastuvõetav, et kõik läheb jälle tavapärastesse rööbastesse põhjendusega, et puudub alternatiiv.
Inimõiguste süvalaiendamine välispoliitikasse ja austus õigusriigi põhimõtete vastu on need alused, millel rajanevad igasugused suhted kolmandate riikidega.
Venemaa ei saa olla erand, arvestades eriti asjaolu, et ta ei ole täitnud kõiki tingimusi, mis sätestati Gruusias toime pandud agressiooni järel sõlmitud kokkuleppes.
Ma kardan, et Euroopa Liit kaotab rahvusvahelisel areenil tõsiseltvõetava ja sõltumatu osaleja maine.
Lisaks on tõenäoline, et Euroopa Liidu kõhklemine rahvusvaheliste käitumisnormide sellise ettekavatsetud rikkumise suhtes selgete piirangute kehtestamisel julgustab sarnaseid rünnakuid Venemaa poolt ka tulevikus.
Seetõttu kutsun tungivalt komisjoni ja nõukogu üles tõsiselt kaaluma oma otsust jätkata nii, nagu poleks midagi juhtunud.
<D>
kirjalikult. - (RO) Euroopa välisteenistuse loomine on möödapääsmatu, kui soovime ELi välistegevust tõhusamaks muuta.
Eesmärk on edendada järjepidevamat välispoliitikat ning tugevdada rahvusvahelisel areenil ELi rolli.
Ent eesmärkide saavutamine sõltub sellest, kuidas me selle teenistuse korraldame.
Raport sisaldab mitmeid eriti tähtsaid ettepanekuid.
Meil on vaja organisatsiooni, mis oleks võimalikult tõhus ja millega välditakse igasugust dubleerimist.
Seetõttu toetan ma kolmandates riikides asuvate komisjoni delegatsioonide, nõukogu teabevahetuskeskuste ja ELi eriesindajate liitmist ning nn ELi saatkondade loomist.
Samuti leian ma, et mõjususe suurendamise seisukohast pakub huvi ettepanek, et need delegatsioonid võtaksid endale teatavad konsulaarülesanded, nt Schengeni viisade menetlemise.
Soovin rõhutada personali standardse väljaõppe vajadust, et me saaksime endale tõepoolest asjatundliku teenistuse, mis vastab ELi vajadustele.
Mulle tundub, et Euroopa diplomaatilise kolledži asutamine oleks ideaalne lahendus, mis ühistel alustel tegeleks diplomaatilise kaadri väljaõpetamisega, et tagada EEASi järjepidevus.
Tulevikus võib diplomaadikarjäär Euroopas olla tõepoolest täpselt sama ahvatlev kui diplomaatiline karjäär oma liikmesriigis.
<D>
- (PL) Härra juhataja, meie kolleeg Millán Mon on oma dokumendis esitanud ning ka volinik ja minister on pakkunud välja võimalikke lahendusi, strateegiaid ja eesmärke, millest me peaksime lähtuma oma koostöös Ameerikaga.
Mina aga tahaksin tagasi tulla ühe teise mõtte juurde ja seda teiega jagada.
Ma leian, et Barack Obama valimisloosung "Me vajame muutusi" käib ka meie, eurooplaste kohta.
Ma pean silmas muutust meie suhtumises Ameerika Ühendriikidesse.
Ühest küljest imetleme me selle ajalooliselt noore ühiskonna jõukust, majandust, teadust, filme, muusikat ja vabadust.
Teisest küljest valitseb vastumeelsus ja koguni vaenulikkus, eriti paljude vasakpoolsete parlamendiliikmete seas, Ameerika Ühendriikide poliitika, usklikkuse ja kapitalismi suhtes.
Paradoksaalsel kombel nähakse Venemaad alati sõbrana, vaatamata tema tegudele, sealhulgas kõige hullematele rünnakutele, näiteks ajakirjanike tapmisele, samas kui Ameerikat nähakse partnerina, kes on riietunud vaenlase rõivastesse; tegemist on siis vaenlasega, kes aitas vabastada Euroopa natsidest ja kes ei olnud kohustatud sellist ohvrit tooma, vaid tegi seda vabatahtlikult.
Ameerikat nähakse vaenlasena, kes aitas Euroopa taas üles ehitada ja kes sellele vaatamata ei ole pälvinud püsiva koalitsioonipartneri tiitlit.
Seetõttu räägin ma asjakohastest standarditest ja hinnangutest, mis põhinevad tervel mõistusel ning mitte pelgalt õigel ja õiglasel ideoloogial, mis näib Moskva seisukohtade kajana.
Seda, mis Ameerika Ühendriikides on halvasti või valesti, tuleks vastavalt arvustada, kuid seda, mis on hea ja aitab meil saavutada Euroopa Liidu eesmärke, tuleks hinnata.
Koostöö peab põhinema tegelikkusel ja samal ajal ka püsival tahtel lahendada probleeme ühiselt.
Paljud avaldused, heakskiidud, muudatusettepanekud ja resolutsioonid tervikuna, mis on viimase nelja aasta jooksul lähtunud vasakult tiivalt ja mille tunnistajaks ma olen olnud, põhinesid sageli vaenulikul, üldistatud suhtumisel, mitte aga faktidel.
Härra juhataja, lubage mul öelda veel viimane lause: Barack Obama sai presidendiks rahva tahtel ja see rahvas on väärt seda, et temaga koostööd teha; see rahvas kaitseb väärtusi, mis on olulised ka meile.
<D>
(DE) Lugupeetud juhataja, auväärne volinik, austatud Miroslav Lajčák, head kolleegid!
Probleem, mida me täna arutame, ei tekkinud 21. jaanuaril.
Seepärast tuleb meil küsida endalt ja ma küsin ka teilt, miks ei tegutsenud komisjon ja rahvusvaheline üldsus otsustavalt probleemi lahendamiseks siis, kui see 2009. aasta keskpaigas tekkis? 2009. aastal toimunud valimised olid seni Albaanias toimunud valimistest parimad ning need põhinesid valimiseeskirjadel, mis olid hämmastaval kombel vastu võetud sotsialistide ja demokraatide üksmeele alusel.
Üksmeele saavutamine on Albaanias midagi täiesti uut.
Minu arvates on see oluline.
Kõik sotsialistidest valimiskomisjoni liikmed, OSCE demokraatlike institutsioonide ja inimõiguste büroo esindajad, valimiste vaatlejad ja ka meie ise olime seisukohal, et valitsused toimusid nõuetekohaselt.
Valimistulemuste põhjal moodustatud valitsus oli samuti midagi uut Albaanias.
Kaks erakonda, mis ei suuda üksteisega kõrvuti olla, istusid laua taha ja tegid koostööd: ühelt poolt demokraatlik erakond ja teistelt poolt väiksem sotsiaaldemokraatlik erakond.
Kaks vastaspoolt ühendasid jõud, et aidata Albaanial teha edusamme.
Riik ühines NATOga ning tema suhtes kehtestati viisavabadus, kuid kahjuks ei ole seni antud talle kandidaatriigi staatust.
Kuid just siis, kui valitsus oli moodustatud, otsustas opositsioon, et valimised ei toimunud nõuetekohaselt ning nõudis valimiskastide taasavamist.
Milline valitsus avab uuesti valimiskastid?
Mitte selline, nagu minu või teie kodumaal.
Meie peame pöörduma konstitutsioonikohtu või valimiskomisjoni poole.
Niisugused protestid nagu me nägime toimuvat, näljastreigid ning parlamendiga koostööst keeldumine olulise õigusakti vastuvõtmisel on täiesti vastuvõetamatud.
Meil tuleb see selgelt välja öelda ja vaadata fakte.
Kõike ei ole alati võimalik mõõta ühe ja sama mõõdupuuga.
Soovin teada saada, mis on kõige otsustavamad ja kõige keerulisemad küsimused.
Süüdistused, mis esitati nii hiljuti kui ka alguses, kui probleem tekkis, puudutavad valimiskastide taasavamist.
See ei ole võimalik, sest põhiseadus ei luba seda.
Kuidas saab kõnealust küsimust arutada, kui põhiseadus ei luba seda teha?
Olukord on nüüd muutunud halvemaks ning neli inimest sai surma.
See on hea, et te püüdsite täna pakkuda välja tegevuskava.
See aga võib olla kerge liialdus, kui nii võib öelda.
Lugupeetud volinik Füle!
Ma soovin väga, et teie ja Miroslav Lajčák kasutaksite seda tegevuskava selleks, et töötada välja lahendus, mis tagab selle riigi elanikele parema tuleviku.
<D>
Hr president, võtan antud raporti küsimuses sõna, kuna ma ei või silma otsaski kannatada ühist kalanduspoliitikat ega ökoloogilist katastroofi, mille see minu riigis ja seda ümbritsevates vetes põhjustanud on.
Selles raportis on palju häid aspekte, kuna selle eesmärgiks on sellise kala minema viskamise hulga vähendamine, kes on püütud, aga mittevajalik, või mille osas kaluritel ei ole asjakohast kvooti.
Aga see ei lahenda probleemi olemust, nimelt seda, et selle poliitika koht on prügikastis.
See ei kaitse kalu, ei aita kalureid ja tegelikult arvavad minu kodumaal paljud kalurid, et sellest poliitikast oleks mõistlik lahti saada.
Maailmas on palju näiteid sellest, kuidas kalanduspoliitika kaitseb loodust ja säilitab kaluritele nende töö ning aitab neil teha, mida nad tahavad teha.
Islandil on edasiantavad kvoodid, mis on kalurite ja nende perede omad ja mida saab anda edasi põlvest põlve.
Me ei ole selles poliitikas piisavalt targad ega kavalad ja peaksime sellest lihtsalt lahti saama.
<D>
(PL) Austatud juhataja, võtsin komisjoni rohelise raamatu tarbijaõigustiku läbivaatamise kohta vastu suure huviga.
Reguleeriva keskkonna lihtsustamine ja edendamine väärib märkimisväärset tähelepanu selle suhtes, kuidas see mõjutab nii tarbijaid kui ka ettevõtjaid.
See on iseäranis oluline viimaste suhtes, sest 90% neist on VKEd, mis on peamine edasiviiv jõud paljudes kiiresti avanevates majandustes.
Samuti on oluline seostada tarbijalepinguid käsitlevad probleemid meie tööga lepinguõiguse valdkonnas tervikuna Euroopa lepinguõiguse ühtse raamistiku jätkuva väljatöötamise taustal.
Samuti toetan seisukohta, mille järgi peaks ühtlustamine tagama tarbijakaitse võrreldava taseme kõigis liikmesriikides, sealjuures kõiki riiklikke sätteid täielikult ühtlustamata.
Viimast eesmärgiks võttes tuleks oodata märkimisväärselt kauem, enne kui soovitud mõju valdkonnas näha on.
Soovin tänada raportööri üksikasjaliku ja põhjaliku teemakäsitlusviisi eest raportis.
See on aidanud kaasa mitmesuguste põhiprobleemide mõistmisele ning selgitanud paljusid tähelepanekuid.
<D>
fraktsiooni IND/DEM nimel. - (SV) Proua juhataja, hoolimata sellest, et väljapakutud õigusakt, mille üle me praegu arutleme, puudutab hülgetoodetega kauplemist, on arutelud keerelnud hoopis hülgeküttimise ümber ja seda peamiselt väljaspool Euroopa Liitu.
Hüljeste tapmine viisil, mille kohta me oleme näinud pilte väljaspool Euroopa Liitu asuvatest riikidest, on kohutav ning sellel ei tohiks lasta sündida.
Me peaksime aga tegema vahet küttimisel ja tapmisel.
Rootsis kütitakse hülgeid, kuid tegemist on kontrolli all oleva kaitsva küttimisega.
Nuie ega kaikaid ei kasutada; tarvitatakse hoopis püsse.
Kogu protsess on rangelt reguleeritud ja tegemist oleks väga kehva loodusvarade haldamisega, kui loomi ei oleks lubatud pärast nende mahalaskmist kasutada.
Praegu välja pakutud kompromiss on parem kui esialgne ettepanek.
Olen aga veidi mures selle üle, kuidas õigusakti mõnda osa võidakse tõlgendama hakata, ning sellel oleksid kahjulikud tagajärjed Rootsi ja meie põhjanaabrite jaoks.
Loodame, et ma eksin.
<D>
(LV) Peaminister, nii teie kui meie ootame Euroopa tulevikult palju.
Omal ajal lootis Robert Schuman eurooplased liita pärast erinevatest tülidest tingitud ja sajandeid kestnud eraldatust.
Ta mõistis, et selleks, et teada, kuhu me teel oleme, on oluline teada, kust me tuleme.
Peaminister, kas te taipate, et Euroopa Liit ei ole arvesse võtnud oma ebademokraatlikku, totalitaarset minevikku?
Ilmselge näide sellest on möödunud aasta ELi rassismi ja ksenofoobiaga võitlemise raamotsus.
On soovitatav, et Euroopa riigid kehtestaksid vabadusekaotuse natsismikuritegude eitamise eest, kuid kommunistliku režiimi toimepandud sarnased kuriteod, nende põhjendamatu eitamine või, hullem veel, nende ülistamine unustatakse meelega.
Euroopa ei tohiks seda lubada.
Millise mulje jätab see miljonitele idaeurooplastele, nende seas ka praeguse Euroopa Liidu liikmetele, keda piinati Stalini koonduslaagrites?
Kutsun teid üles tõsiselt selle küsimuse üle mõtlema ja sellele lahendust leidma Euroopa tuleviku ja õiguse nimel.
Tänan teid.
<D>
(SK) Kerkivad toiduainete hinnad tulenevad praegusest põllumajandusturgude ebastabiilsusest, mis on juba oma olemuselt ebakindlad.
Põllumajanduspoliitika peamine ülesanne on seega alati olnud ning on ka nüüd selle ebastabiilsuse kõrvaldamine.
Meil tuleks pidada meeles piiblilugu seitsmest priskest lehmast ja seitsmest lahjast lehmast: juba tuhandeid aastaid tagasi oli ühiskond suuteline põllumajandusturge korraldama ning hoidma seeläbi ära nende turgude kõikumist ja looma Egiptusele tingimused õitsenguks, samas kui teised ühiskonnad kannatasid toidupuuduse tõttu näljahäda ja sõdade käes.
Oma ajaloo vältel on inimkonna areng olnud suurel määral kooskõlas ühiskonna suutlikkusega tunnistada põllumajanduspoliitika esmatähtsust.
Kuid see militaar- ja kontrollipoliitikale või riiklikele äri- ja majandushuvidele keskenduv heitlus, mille tunnistajaks me WTOs oleme, kinnitab kahjuks, et tänapäeva põllumajanduspoliitikal on täiesti erinevad prioriteedid.
Põllumajandusturgude stabiilsuse tagamine peab seega muutuma WTO prioriteediks, kui me tahame, et riiklikul poliitikal, sealhulgas meie ühisel põllumajanduspoliitikal, mingi mõte oleks.
Vastasel korral, daamid ja härrad, piitsutame me surnud hobust ning jätkame seda seni, kuni ülemaailmne toidukriis sunnib meid võtma radikaalseid meetmeid, mis on muidugi kahjuks põllumajandustootjatele ja üldsusele, kuid toob kasu spekulantidele.
Seega on kõige tähtsam olla piisavalt julge, et härjal sarvist haarata.
<D>
volinik. - Härra juhataja, lubage mul tänada kõiki väga huvitavate soovituste ja teie panuse eest.
Minu käsutuses oleva väga piiratud aja tõttu ei saa ma kõigile neile küsimustele vastata, kuid lubage mul kommenteerida mõnda neist.
Kõigepealt ajalised piirangud.
Parlamendiliige nimetas ajalisi piiranguid, kuid lubage öelda, et esimene ettepanek - üldine loomatervishoiualane õigusakt - , mis peaks jõustuma, on kavandatud aastaks 2010, mitte aastaks 2013, nagu mainiti.
Teine küsimus, mida mitmed kõnelejad käsitlesid, on loomade heaolu transportimise ajal.
Nagu ma olen endale juba lubanud, viime me läbi mõju hindamise, mis loodetavasti valmib paari kuu jooksul, ja sõltuvalt mõju hindamise tulemustest otsustame, kuidas me edasi käsitleme loomade heaolu transportimise ajal.
Nüüd pöördun ma eelarve juurde.
Komisjonilt oodatakse, et ta koostaks Euroopa Parlamendi soovitusi silmas pidades üksikasjaliku erinevate programmide tegevuste rahastamise eelarve.
Seda ei saa teha käesoleva tegevuskava raames, kuna tuleb järgida asjakohast eelarvemenetlust.
Kavatseme vastata neile ettepanekutele 2009. aasta eelarve vahekokkuvõtte läbivaatamise käigus ja komisjon uurib võimalust suurendada olemasolevat veterinaarfondi ning kasutada teisi asjaomaseid fonde loomatervist positiivselt mõjutavate meetmete rahastamiseks.
Paljudes liikmesriikides korraldab ja rahastab laialdast vaktsineerimist praegu nii lammaste katarraalse palaviku kui ka marutaudi vastu liit, kuid suu- ja sõrataudi osas tahan ma selgeks teha, härra Matsakis, et me ei poolda ennetavat vaktsineerimist, kuigi erakorralistel juhtudel me loomulikult vaktsineerime.
Lõpuks, vastuseks proua Doyle'ile ütleksin, et vähem levinud liikide veterinaarravimite probleem võetakse arvesse teadusuuringute 7. raamprogrammi raames algatatud tehnoloogiaplatvormi projekti loomade tervise tegevuskavas.
Ma kuulsin tõesti kõigilt teilt palju huvitavaid märkusi ning meil on võimalus need punktid lähemas tulevikus põhjalikumalt läbi arutada.
Tänan teid väga toetuse eest.
<D>
raportöör. - (NL) Proua juhataja, tahaksin avaldada kolleegidele siirast tänu panuse eest arutelusse ja toetuse eest, mida ma olen saanud seoses erinevate punktidega oma raportis.
Muidugi oli ka kriitilisi märkuseid.
Ka selle üle on mul hea meel, kuna see saab arutelule vaid kasuks tulla.
Meie eesmärk on tagada tarbijatele, et uute tehnoloogiate toel toodetud toiduained või uued turule tulevad toiduained on ohutud.
Meil õnnestub oma panuse ja ettepanekute teel see eesmärk saavutada.
See annab ka nendele tootjatele, kes püüavad uuendusi teha, kindlustunde selles, et nüüd nad teavad, mis on lubatud ja mis mitte.
Raportis käsitletakse ka andmekaitset seoses kõnealuste tootjatega, midagi, mis edendab samuti innovatsiooni toiduohutuse valdkonnas.
Lisaks tahaksin ma avaldada volinikule südamlikku tänu selle eest, mida ta nanotehnoloogia kohta ütles.
Kõnealuses valdkonnas on tõsi, et tulemas on veel palju muudatusi, ja juhul, kui me praegu alguses määratluse sätestame, peab olema võimalik see läbi vaadata, kui teadus edasi areneb.
Tahaksin tänada ka volinikku selle eest, mida ta loomade kloonimise kohta ütles.
Ma tahaksin siiski juhtida teie tähelepanu sellele, et parlament on juba võtnud vastu resolutsiooni, milles me selgitame, et me ei taha toiduainena turule kloonitud loomade liha.
Ka see küsimus tuleb kõnealuses raportis uuesti esile ja ma nõuaksin tungivalt, et loomade kloonimine uuendtoitu käsitlevast määrusest välja jäetakse.
Raportis nõutakse seda ja nagu te just kuulsite, toetab siinne täiskogu jõuliselt seda mõtet.
Lõpuks tahaksin ma kasutada võimalust avaldada siirast tänu oma töötajatele Thomasele, Vivianile ja Jan-Jaapile, kes nägid koos meiega palju vaeva, et seda raportit koostada.
<D>
raportöör. - (ES) Härra juhataja, volinik, soovin kõigepealt tänada komisjoni 2008. aasta soolise võrdõiguslikkuse aruande eest, milles on põhjalikult käsitletud poliitikaid, millega süvalaiendada nii soolist mõõdet kui ka konkreetseid positiivse diskrimineerimise meetmeid.
Kuigi tuleb tunnistada, et komisjoni aruandes on peamiselt välja toodud tööalased küsimused, ei võeta selles arvesse paljusid teisi probleeme ning keerulisi olukordi, millega naised kokku puutuvad ning seetõttu püüdsime need parlamendi raportisse lisada.
Lisaks soovin tänada kolleege, kes tegid jõupingutusi algselt esitatud raporti täiustamise nimel.
Ollakse ühisel seisukohal, et vaatamata edasiminekule tuleb veel palju ära teha.
Sellega seoses on enesega rahulolu meie kõige kurjem vaenlane.
Kui me ei teadvusta väljakutseid ning ees ootavat tööd, saab edasiliikumine soolise võrdõiguslikkusega seotud valdkondades keeruline olema.
Kõnealuses raportis võetakse aluseks soolise võrdõiguslikkuse süvalaiendamise põhimõte ning selles tõstatatakse erinevaid selle põhimõttega seotud küsimusi.
Kõik kõnealused küsimused on väga olulised, mida ei saa eirata: naiste integreerimine tööturule, perevägivald, naised ja haridus, pereelu ühitamine tööga ning haavatavad rühmad, nt sisserändajatest või puudega naised.
Kõiki kõnealuseid aspekte tuleb meeles pidada ning need väärivad põhjalikku uuringut ja analüüsi, kuid soovin oma esinemisele võimaldatud aja jooksul pühenduda aspektidele, mida pean kõige tähtsamaks.
Perevägivald on meie aja üks suurimaid sotsiaalseid probleeme ja seda mitte ainult Euroopas, vaid kogu maailmas.
See on sotsiaalne ebaõiglus, mille käigus naised saavad tunda meeste vägivalda ainult seetõttu, et nad on naised, kuna šovinistlik maailmavaade on ikka veel meie ühiskonda sügavalt juurdunud.
Sellest tulenevalt on vaja liikmesriikides vastu võtta seadusi, mis astuks välja kõnealuse sotsiaalse katku vastu.
Hea näitena saame tuua Hispaania, kus mõned aastad tagasi liideti riiklikku õiguskorda perevägivallaseadus, milles tunnustatakse väärkoheldud naiste õigusi ning sätestatakse laiahaardeline poliitika, mis hõlmab kõike alates ennetustegevusest kuni perevägivalla all kannatanud naiste ravi ja taasintegratsioonini välja.
Naiste ja tööturu osas tuleks teadvustada, et Lissaboni strateegia eesmärkide saavutamiseni on veel pikk tee käia.
Naiste tööhõive on suurenenud, kuid naiste töötuse määrad on võrreldes meestega ikka veel palju suuremad ning seetõttu peame nii Euroopa Komisjonis kui ka liikmesriikides võtma poliitilisi meetmeid, mis julgustaksid naisi meestega võrdsetel tingimustel tööturuga ühinema.
Teine eluline küsimus, mida ei saa kahe silma vahele jätta, on palgaerinevus, mis on alates 2003. aastast püsinud 15 % juures.
Vaja läheb paremaid meetmeid, millel on ettevõtluse ja ametiühingute nõusolek.
Lisaks teeme raportis ettepaneku, et ühenduse institutsioonid ja liikmesriigid peaksid kuulutama 22. veebruari rahvusvaheliseks võrdse palga päevaks.
Meestega võrdse palga saamiseks peaks naine töötama aastas 52 päeva rohkem.
Töö ja eraelu vahelise tasakaalu leidmiseks peame muutma asjaolu, et 85 % mitteametlikest töökohtadest kuulub naistele.
Vajame rohkem avalikke teenuseid, mille ülesandeks on pakkuda lapse- ja ülalpeetavate hooldust.
Ka naiste avalikus elus osalemise puhul tuleks soodustada algatusi, mille eesmärgiks on suurendada naiste osalemist sotsiaalsete organisatsioonide, ametiühingute ja parteide kaudu.
Valimiskvoodid olid otsustav samm, mis peab jätkuma demokraatliku võrdsuse poole pürgimisel.
Lisaks on teisi võtmeküsimusi, mida ei saa eirata, nt hariduse kättesaadavus, sotsiaalsete stereotüüpide kummutamine, maapiirkondade naiste probleemid ja raskused.
Selles osas peame jõud ühendama.
Peame organisatsioonidega tihedat koostööd tegema ning soolise võrdõiguslikkuse kui Euroopa Liidu põhialuse tegelikkuseks muutma, sest nii liigume Euroopa poole, kus on rohkem seadusi ja parem sotsiaalne õiglus.
<D>
raportöör. - (DE) Proua juhataja, lubage mul lisada kolm märkust.
Esiteks soovin öelda proua Beerile, et ma ei karda oma fraktsiooni ja olen täiesti valmis astuma kõnealusesse arutellu.
Üks kõige kohutavam raporti muudatusettepanek komisjonis tuli minu enda fraktsioonilt: selles öeldakse, et Afganistanis ei ole toimunud positiivseid muutusi.
Selle ülbus vihastab mind tõesti.
Ma usun, et meil kõigil tuleb Afganistani suhtes võtta väga realistlik ja erinev suhtumine.
Seal riigis ei ole üksnes rikas ühiskond, vaid ka vastuoluline ja mitmepalgeline, mida on ka meie ees seisvad probleemid.
Teiseks, mitmed kolleegid ja kaasparlamendiliikmed on mulle öelnud, et me peame Afganistanis võtma vastutuse enda kanda, kui tegemist tuleb terrorismi, oopiumikasvatuse, korruptsiooni ja muu sellisega.
Mitmed vasakpoolsed kolleegid ütleksid tõenäoliselt, et sama kehtib ka okupatsiooni kohta.
Minu isiklik vaatepunkt, mida olen püüdnud selgitada, puudutab nende inimeste huve, kes on elanud läbi 30 aastat sõjategevust.
Ma arvan, et see kajastub minu raportis ja ma soovin taas tänada asjaosalisi isikuid ja fraktsioone.
Kolmandaks, kuigi ma ei nõustu teksti tähtsate osadega, on mul hea meel jätkata tööd raportiga, mis on osa minu jätkuvast pühendumisest Afganistanile.
Selles ei ole küsimustki.
<D>
Ajutist tööjõudu vahendavad asutused annavad tööd umbes kolmele miljonile inimesele Euroopa Liidus.
Nende poolt pakutavate teenuste hinnanguline väärtus on 75 miljardit eurot.
Direktiivi eelnõu ajutiste töötajate tingimuste kohta üritab ajutistele töötajatele pakkuda minimaalset kaitsetaset, toetades samal ajal ajutise tööhõive valdkonda.
See on saanud näiteks sotsiaalsest seadusandlusest praeguse laialt levinud sotsiaalse Euroopa ootuses.
Selle seadusandliku akti peamine alus on ajutiste töötajate mittediskrimineerimine maksmise, sotsiaalsete ja töötaja õiguste ning kohalduva seadusandluse osas.
Samuti ei tohi olla diskrimineerimist seoses tööaja, ületundide, puhkuste ja rasedate naiste kaitsega.
Selle direktiivi üks väga tähtis aspekt on see, et ajutised töötajad on nüüd esimesest päevast alates kaetud.
Kõiki kitsendusi sellele põhimõttele tuleb alati sotsiaalpartneritega arutada.
Ei ole kahtlustki, et praegu on ajutiste töötajate töötingimustes ja tasustamises väga suured erinevused.
Need erinevused tuleb võimalikult kiiresti kaotada.
Ülal esitatud põhjustel otsustasin hääletamisel selliste töötajate võimalikult kiireks kaitsmiseks kasutavate määruste vastuvõtmise poolt.
<D>
(PL) Hr president, Ida-Timorit peetakse laialdaselt kõige edukamaks ümberkorraldusprotsessi näiteks ÜRO ajaloos.
Ida-Timor tundub olevat unustanud, milliseid ohverdusi ta tegi oma iseseisvussõja ajal, et teha lõpp Indoneesia 24 aastat kestnud jõhkrale okupatsioonile, ja millist rõõmu ta tundis oma iseseisvuse tähistamisel.
Vähem kui kuus aastat pärast oma iseseisvuse saavutamist seisab Ida-Timor nüüd kaose äärel.
Üleminek demokraatiale ja iseseisvusele ei ole kunagi kerge.
See ei ole teekonna lõpp, vaid alles algus.
Üks on siiski absoluutselt selge, nimelt et vägivald ei saa kunagi olla ega ole kunagi olnud õige moodus probleemide lahendamiseks.
See tuleb päris selgeks teha.
Probleemide lahendamise viis on dialoog, poliitiline pluralism, demokraatlike institutsioonide (nagu parlament) tugevdamine, sõltumatu kohtusüsteem ja demokraatlikult valitud juhtide all töötavad valitsused.
Ma kutsun nõukogu ja Euroopa Komisjoni üles tagama, et nii palju kui võimalik suunataks kümnenda Euroopa Arengufondi raames Ida-Timorile eraldatud vahenditest demokraatia tugevdamiseks.
<D>
(CS) Daamid ja härrad, me oleme talunud äärmiselt murettekitavat ja vastuvõetamatut olukorda juba 13 aastat.
Komisjon ja liikmesriigid haldavad maksumaksjate raha halvasti ja ebaseaduslikult.
Euroopa Kontrollikoja aruanne näitab selgelt, et komisjon ja liikmesriigid tegutsevad hooletult ja ei ole läbinisti kursis eelarvekulutusi käsitlevate eeskirjadega.
Nüüd kahtlustatakse veel lisaks katseid väärkasutada liidu eelarvest tulevat raha.
Täiesti vastupidiselt komisjoni määrustele ja üksikute liikmesriikide seadustele ei korraldata avalikke pakkumismenetlusi, taotletakse mittenõuetekohaste kulude katmist, raha saajad ei suuda tõendada püsikulude või tööjõukulude seaduslikkust ning ka kontrollid veavad alt.
Daamid ja härrad, kui kodanikud, kelle raha me nii häbitult raiskame, juhiksid omaenda firmasid ja majapidamisi sellisel moel, oleks Euroopa Liit täis ühiskonnast tõrjutud, kodutuid inimesi.
Nüüd palun ma komisjonil ja nõukogul end kokku võtta ja hakata suhtuma maksumaksjate rahasse nagu oleks see nende enda oma.
See on ainsaks viisiks, kuidas me saame tugevdada usaldust Euroopa integratsiooni protsessi vastu.
<D>
Euroopa Liit on enesele sihiks seadnud rahvatervise ja selle muutmise tarbekaubaks.
Selle eesmärk on mitmekordistada kapitalistide kasumit, õõnestades avalikke struktuure, mis on piiratud kulukate sektoritega, kus eraettevõtjatel ei ole kasumlik tegutseda.
Euroopa Liit käsitab tervist kui vahendit töötajate tootlikkuse suurendamiseks ja sotsiaalkulutuste vähendamiseks.
Liit sekkub valdkonda, mis on eranditult liikmesriikide pädevuses, kui ta kohaldab eraettevõtluse kriteeriume, õhutab ettevõtlust ja eirab põhilist inimõigust tervisele ja elule.
Samal ajal kasutab Euroopa Liit tervishoidu ettekäändena oma ekspansionistlike ja imperialistlike plaanide elluviimiseks, tehes ettepaneku kaasata tervishoiuteenused ühisesse välis- ja julgeolekupoliitikasse, rahvusvahelisse kaubandusse ja suhetesse kolmandate riikidega.
Tervishoiuteenuste ja tervishoiusüsteemide uuenduste haldamise ühenduse raamistik, Euroopa tippkeskuste loomine ja muud kavandatavad meetmed on alles esimene samm tervishoiuteenuste koondamisel mõningate rahvusvaheliste ettevõtete kätesse.
Need ettevõtted otsustavad koostöös erakindlustusfirmadega teenuste üle, mida osutatakse vastuvõetamatu klassidevahelise diskrimineerimise süsteemi alusel.
Me hääletame selle raporti vastu, sest oleme töötajate poolel, kes võitlevad tervishoiu tarbekaubaks muutmise ja erastamise vastu.
Me toetame võitlust tasuta tervishoiusüsteemi ja kvaliteetsete teenuste eest, mis hõlmavad kõiki tavaliste perede vajadusi.
<D>
(DE) Hr juhataja, daamid ja härrad, lubage mul lühidalt selgitada, miks minu fraktsioon hääletamisel kaldub kompromissotsuse tagasilükkamise poole.
Läbirääkimistel osutus võimatuks formuleerida kriitiline seisukoht USA-India tuumalepingu suhtes.
Meie peame seda Euroopa Parlamendi veaks, sest ootame sellelt täiskogult julgust kritiseerida Euroopa vaikust tuumatarneriikide grupi läbirääkimiste ajal.
Kõigi liikmesriikide, aga eriti Saksamaa kui tuumatarneriikide grupi eesistujamaa jaoks on see täielik argus tõestada, et ollakse võimetud Euroopa julgeolekustrateegiat sellise tähtsusega kohtumisel mitte kaitsma.
Meil on kompromiss, kus üks prioriteete on tuumarelva leviku tõkestamisega võitlemine.
Vaikides oleme siiski minetanud, ja tõepoolest, hävitanud, võimaluse desarmeerimispoliitikaks.
Tuumarelva desarmeerimine?
Mitte mingil juhul!
Tuumarelva leviku tõkestamise lepingu režiimi tugevdamine?
Mitte mingil juhul!
Iraani läbirääkimiste tõsiseltvõetavus?
Mitte mingil juhul!
Selle asemel on meil Prantsusmaa majandushuvid, eriti tuumatehnoloogia kokkuleppe lõpetamine Indiaga.
See on sisemine seisukoht ja seetõttu lükkame kokkuleppe tagasi.
<D>
kirjalikult. - (ET) Sotsiaalne kaasatus ja laste vaesus on midagi, mida peame tõsiselt võtma, ja selles suhtes on komisjoni initsiatiiv siin teretulnud.
Peame siiski küsima, kas meie kavatsused on piisavalt ambitsioonikad.
Liikmesriigid peavad siinkohal mitmeid olulisi samme tegema.
Sotsiaalse tõrjutuse vähendamiseks on kõigepealt vaja, et inimestel oleksid piisavad sissetulekud, et ära elada.
Tunnistagem, et suuremas osas ELi riikides, kus see kehtestatud on, ei taga miinimumpalk normaalset toimetulekut.
Kindlasti on üks osa sotsiaalse tõrjutuse vähendamisel sotsiaalabil.
Praeguse majandussurutise raames räägitakse meil Eestis, kus toimusid elavad arutelud eelarve tasakaalustamiseks, juba avatult kompromissidest lastetoetuste vallas.
Universaalne lastetoetus on midagi, mis väärtustab kõiki lapsi ja on sellisena peale praktilise abi ka suure sümboolse tähendusega.
Endise rahvastikuministrina ja praeguse Lastekaitse Liidu presidendina hoian ennast kursis nende küsimustega ja teen kõik, et seda toetust kui kallist ja ebaefektiivset ei kaotataks.
Lisaks toimetulekutoetusele on olulised sihtotstarbelised toetused sellistele riskirühmadele nagu vanurid, üksikvanemad, paljulapselised pered, puudega inimesed.
Sellised toetused peaksid katma näiteks isikuabi, meditsiinilise ja sotsiaalabiga seotud lisakulud.
Suurbritannias kasutusel olevad toetused vanematele inimestele külmade ilmade puhul, et tube soojas hoida ja võidelda energiavaesusega, on suurepärane näide, mida teised liikmesriigid, sh Eesti peaksid võtma eeskujuks.
<D>
Proua juhataja, volinik, daamid ja härrad, eesistujariigi Tšehhi nimel soovin ma teavitada teid nõukogu seisukohast tööaja direktiivi läbivaatamise kõneluste lõppemise kohta.
Nagu te kindlasti teate, kulus nõukogul neli pikka aastat selleks, et arutada kõnealuse direktiivi muutmist, enne kui jõudis sisu suhtes ühisele seisukohale - seda tehti pärast äärmiselt keerulisi läbirääkimisi.
Liikmesriikide kvalifitseeritud häälteenamusega lepiti kokku, et peamine vaidlusalune teema - tööaja erandid - jääb direktiivi alles, kuid erandite tingimused määratletakse väga täpselt; selle tulemusel piiratakse märkimisväärselt nende rakendamist.
Nõukogu soovis näiteks vähendada maksimaalset iganädalast tööaega tööaja erandite kasutamise korral 78 tunnilt 60 või 65 tunnini ning tegi ettepaneku keelustada erandite kasutamine töölepingu allkirjastamise korral või piirata töötaja poolt erandtingimustel töötamise kohta antud nõusoleku kehtivust ühe aastaga.
Nõukogu tahtis küll piirata erandite kasutamist liikmesriikides, kuid tema peamine eesmärk oli suurendada nende töötajate kaitset, kes töötavad erandtingimustel.
Nõukogu pidas seda direktiivi eelnõud hästi tasakaalustatud dokumendiks, millega parandatakse töötajate kaitset, ning lootis, et ka Euroopa Parlament nõustub sellega ja kiidab selle teisel lugemisel heaks.
Alates eelmise aasta detsembris toimunud hääletusest on eesistujariik Tšehhi olnud täiesti teadlik kahe institutsiooni erinevatest hoiakutest direktiivi eelnõu suhtes, kuid ei pidanud läbirääkimismenetlust kahe institutsiooni vahel maine eest võitlemise küsimuseks.
Selle asemel võttis nõukogu omaks pragmaatilise, mitteideoloogilise ja realistliku lähenemisviisi, arvestades sealjuures Euroopa tööturu tegelikku olukorda.
Vaieldamatu tõsiasi on see, et tööaja erandeid kasutab praegu 27 ELi liikmesriigist 15.
Alates selle aasta jaanuarist, kui Tšehhi Vabariik võttis eesistumise üle, oleme püüelnud väga intensiivsete kõneluste poole kõikidel tasanditel, et leida võimalus saavutada kompromiss Euroopa Parlamendiga.
Liikmesriikide esimene kohtumine sellel teemal toimus 13. jaanuaril Prahas.
Tänaseni on toimunud vähemalt kaheksa mitteametlike kolmepoolsete kõneluste vooru ning vähemalt kolm ametlikku läbirääkimiste vooru.
Siinjuures soovin ma tänada komisjoni ja eriti volinik Špidlat asjatundliku abi eest ja konstruktiivse lähenemisviisi eest, et leida võimalik kompromiss direktiivi sõnastuses.
Nõukogu oli valmis saavutama kokkulepet ja kompromissi ühise seisukoha suhtes, kuid sellest hoolimata üksmeeleni ei jõutud.
Viimase nelja kuu jooksul on eesistujariik Tšehhi pidanud väga aktiivselt ja vastutustundlikult kõnelusi Euroopa Parlamendiga ning esitanud parlamendile palju kompromisslahendusi direktiiviga seotud mitmesugustel teemadel, et leida lõplik lahendus, mis oleks vastuvõetav nii nõukogule kui ka Euroopa Parlamendile.
Praegu võin ma öelda, et nõukogu tegi Euroopa Parlamendi nõudmiste täitmiseks palju mööndusi, kuid parlamendile nendest ei piisanud.
Nõukogu oli näiteks valmis loobuma ühisest seisukohast ning toetama parlamendi arvamust, mille kohaselt on kogu valveaeg tõepoolest tööaeg.
Nõukogu tegi ka mööndusi töö- ja pereelu ühitamist käsitleva arutelu ajal seoses täiendava päevase puhkeaja andmise tähtajaga ja kõrgetasemeliste töötajate määratlusega ning ma võiksin esitada näiteid veelgi.
Nõukogu soovis jõuda parlamendiga kokkuleppele tööaja erandite põhiküsimuses ning oli valmis parlamendi nõudeid rahuldama ja nõustuma tema teiste ettepanekutega, näiteks keelata erandite kasutamine katseajal ja kaotada tööaja erandite puhul ära maksimaalse iganädalase tööaja nõue, ehkki me loomulikult saime aru, et see oleks vastuolus töötajate huvidega.
Me olime isegi valmis nõustuma ideega eranditingimustes töötatud tegelike töötundide ülesmärkimise kohta.
Euroopa Parlament ei tulnud aga isegi poolele teele vastu, et nõustuda nõukogu seisukohaga.
Eesistujariigi Tšehhi nimel võin ma öelda, et mul on tõepoolest kahju, et Euroopa Parlament ei soovinud kompromissile minna ega nõustuda läbivaadatud direktiiviga, mida on nii liikmesriigid kui ka Euroopa Liidu kodanikud oodanus viis pikka aastat.
Läbivaadatud direktiivis kokkuleppele jõudmine oleks aidanud suurendada töötajate kaitset, lahendada valve- ja puhkeaja probleemi ning vähendada järk-järgult tööaja erandite kasutamist liikmesriikides.
Kuid läbirääkimiste komitees osalenud Euroopa Parlamendi liikmed ei tahtnud nendest ettepanekutest kuuldagi.
Nad keeldusid neid vastu võtmast samamoodi, nagu nad keeldusid nõustumast nõukogu ettepanekutega ja komisjoni pakutud kompromissiga, taotledes selle asemel oma ideoloogilise seisukoha kehtestamist.
Kuna Euroopa Parlament ei olnud valmis võtma arvesse nõukogu olukorda ega praeguseid tegelikke olusid, jääb jõusolev direktiiv kehtima.
Tööaja erandite kasutamist ei kitsendata, järelevalvemeetmeid ei kehtestata ning töötajad peavad jätkuvalt töötama kuni 78 tundi nädalas.
Tõenäoliselt põhjustab Euroopa Parlamendi hoiak seda, et erandeid hakatakse sagedamini kasutama.
Euroopa Komisjon sai täna sõnumi veel kahelt liikmesriigilt selle kohta, et nad kavatsevad kehtestada tööaja erandid, ning seetõttu väheneb lootus, et need tulevikus ära kaotatakse.
Nõukogu soovis sellest hoiduda, kuid Euroopa Parlament otsustas teisiti.
<D>
(RO) Lubage mul kõigepealt väljendada lootust, et vaatamata oma tegevuskava üsna üldisele olemusele saavutab eesistujariik Hispaania juuni lõpuks konkreetseid tulemusi.
Tervitan asjaolu, et eesistujariik soovib arendada Euroopa teadusruumi ja tagada teadlaste liikuvust.
Kuid ajal, mil tööturg on piiratud, on seda ülesannet raske täita.
Loodan, et selle kuu lõpul toimuva tööhõiveministrite mitteametliku kohtumise tulemusena saavutatakse selles valdkonnas üht-teist konkreetset.
Eesistujariigi tegevuskava hõlmab ka üleeuroopalise transpordivõrgu tegevussuuniste läbivaatamist.
Läbivaatamise käigus on soovitav arvesse võtta ka Doonau strateegiat, mida eesistujariigi tegevuskavas küll otseselt ei ole mainitud, kuid mis kuulub Euroopa Komisjoni 2010. aasta prioriteetide hulka.
Energeetika valdkonnas oleks vaja tõhustada Euroopa energiatõhususe tegevuskava ja võtta vastu energia tegevuskava 2010-2014.
Euroopa energiatõhususe tegevuskava muutmine peaks hõlmama ka ettepanekut rahaliste vahendite kohta, pidades eelkõige silmas hoonete energiatõhususe suurendamist.
Euroopa majanduse elavdamise kava sisaldab Euroopa Liidu osalemist Nabucco gaasijuhtme rahastamises.
Euroopa Liidu huvides on, et see rahastamine jätkuks ka 2010-2014. aasta energia tegevuskava raames.
Idapartnerlusega seoses väärib märkimist, et Euroopa Liidu suhted Ukrainaga on väga olulised.
Tahaksin kasutada ka võimalust ja paluda teil mitte unustada Lõuna-Kaukaasia piirkonda, mis on Euroopa Liidu jaoks tähtis alternatiivne energiaallikas, ega Moldova Vabariiki, mis vajab väga ELi abi üleminekul demokraatiale.
<D>
(ES) Hr president, käesoleval aastal liitusid kaks uut riiki euroalaga ja võtsid kasutusele meie ühisraha.
See tõstab taas esiplaanile nõudmise, mis peaks arenenud, kaasaegses ja progressiivses liidus olema juba tegelikkus: sooline võrdõiguslikkus uutel müntidel.
Tegemist on ajalooliselt läbiva teemaga: uutel müntidel on naisi vaevalt kunagi kujutatud.
Tuntud naised, nende antud panus ja töö on jäänud igasuguse sümboolse tunnustuseta, mitte ainult selles valdkonnas.
Sooline võrdõiguslikkus on üks Euroopa Liidus edendatavaid väärtusi ning selles kontekstis peaks võrdsus laienema kõigile valdkondadele.
On tähtis tunnustada ja toetada paljude naiste tegevust mitmetel elualadel - teaduses, kultuuris, hariduses, poliitikas - nende tööd, elu ja nime tuleks tunnustada, uurida ja meeles pidada.
Mõnes riigis, nagu näiteks minu koduriigis Hispaanias, on parlament ettepaneku selles osas heaks kiitnud.
Parlament ja komisjon peaksid näitama üles vajalikku initsiatiivi ja soovitama kõigil liikmesriikidel võtta kasutusele kohased meetmed, millega tagatakse, et euro müntide vermimisel kaalutakse võrdselt nii meeste kui ka naiste kujutamist.
<D>
Lugupeetud kolleegid!
Täna arutame Euroopa Parlamendis üht selle istungjärgu tähtsamat raportit.
Selles on esitatud energiapoliitika põhipunktid, mida me tahame rakendada kogu Euroopa Liidus - näiteks riiklikud hädaolukorra lahendamise plaanid, varustuskindluse klausel, tarneallikate mitmekesistamine ja tuumaenergia jätmine energiaallikate valikusse.
Kõik see näitab meie poliitika ja meetmete paindlikkust ning seda, kui kiiresti saab neid olukorra järgi kohandada.
Mulle tundub, et pärast selle aasta alguse gaasikriisi on Euroopa Liidu üks eelisteemasid tootja- ja transiitriikidega sõlmitud kaubandus-, assotsiatsiooni-, partnerlus- ja koostöölepingute reguleerimine eesmärgiga paika panna tegevuskord ja lepingu rikkumise tagajärjed.
Peale selle tuleb lisada komisjoni rahastatavate kiireloomuliste projektide hulka energiavarustuse allikate mitmekesistamine liikmesriikide võrkude ühendamise abil, uute tarneteede nagu Nabucco kasutuselevõtmine ja maagaasi veeldusjaamade ehitamine.
Lõpetuseks tahaksin õnnitleda proua Laperrouze'i tema raporti puhul ja loota, et seda toetab enamik siinseid kolleege.
Aitäh.
<D>
komisjoni asepresident. - (DE) Euroopa teadusuuringute ja innovatsiooni poliitika põhineb peamiselt teadus- ja arendustegevuse seitsmendal raamprogrammil aastateks 2007-2013, sama perioodi konkurentsivõime ja uuendustegevuse raamprogrammil ja ka sama perioodi ühtekuuluvusfondidel.
Kõnealuseks kolmeks suurprogrammiks ette valmistudes esitas komisjon 2005. ja 2006. aastal pikaajalise strateegia ja tegevuskava.
Tegevuskava esitati 2005. aastal, laiahaardeline uuendusstrateegia on pärit 2006. aastast.
Eri programmide tulemused on sedastatud komisjoni ulatuslikus dokumentatsioonis ja neid on siin parlamendis sageli arutatud.
Kolleeg Ţicău, esitan teile heameelega kõik need dokumendid uuesti.
Infotunni raames ei ole võimalik teile nende sisu ette lugeda, kuid üritan esile tõsta olulisemad punktid.
Teadustegevuse seitsmenda raamprogrammi kaudu kogesime tõeliselt märkimisväärset Euroopa teadus- ja arendustegevuse kulude kasvu, kusjuures loodi ka mitmeid uusi vahendeid, eelkõige tehnoloogia valdkonna ühisalgatused, mis on osutunud äärmiselt väärtuslikuks.
Ühtekuuluvusfondid on uus vahend ja sobivad paremini eesmärgiga edendada teadus- ja arendustegevust, mis on tõesti märkimisväärne, kui vaadata arvusid - nendele valdkondadele eraldati ühtekuuluvus- ja struktuurifondidest 86 miljardit eurot, mis moodustab struktuuri- ja ühtekuuluvusfondidest kokku 25%.
Euroopa struktuuripoliitika valdkonnas on loodud uus vahend, JEREMIE toetusalgatus, mis on eelkõige seotud väikese ja keskmise suurusega ettevõtetele parema kapitalile juurdepääsu tagamisega.
See toimub koostöös Euroopa Investeerimisfondiga.
Uuenduse ja konkurentsivõime edendamise programmi, mille eest ma vastutan, puhul on samuti põhimõtteliselt tegemist rahastamisvahendite loomise programmiga.
Enamik rahast kulutatakse tegelikult väikese ja keskmise suurusega ettevõtetele rahastamisvahenditele parema juurdepääsu tagamiseks eesmärgiga parandada nende uuendusvõimet.
Ma olen kindel, et te teate, et meie Euroopa kasvu- ja tööhõivepoliitikal ei ole eriti kvantitatiivseid eesmärke.
Üks kvantitatiivne eesmärk siiski on ja see on püsinud muutumatuna alates 2000. aastast.
See eesmärk on kulutada 3% sisemajanduse kogutoodangust teadus- ja arendustegevusele.
Me võime juba täna öelda, et nimetatud eesmärk jääb saavutamata.
Kuid ainult protsendimäärade vaatamine on natuke eksitav, kuna absoluutarvudes tõusid perioodil 2000-2006 teadus- ja arendustegevuse kulud Euroopa Liidus 14,8%.
Kasv oli suurem kui näiteks Ameerika Ühendriikides.
Sellele vaatamata peame ütlema, et tulemused ei ole olnud rahuldavad, mille tõttu võttis nõukogu juba eelmise aasta detsembris vastu Euroopa teadusruumi käsitleva dokumendi pealkirjaga "Visioon 2020”, mis keskendus küsimusele, kas me suudame suurendada Euroopa teadus- ja arendustegevuse poliitika rahastamist.
Ma ei taha teie eest varjata oma muret, et praegune majanduslangus ohustab teadus- ja arendustegevuse pikaajalise strateegia edendamist.
Komisjon reageeris 2008. aasta novembris sellele ohule väga kiiresti.
Euroopa majanduse taastamise kavas, mis täiendab liikmesriikide majanduskriisivastaseid meetmeid ja mille eesmärk on hoogustada tegevust ja seista vastu finantssektori raskele olukorrale, keskendutakse peamiselt teadus- ja arendustegevusesse tehtavatele investeeringutele ning investeeringute edendamisele.
Toon kolm näidet: algatus "Tuleviku tehased”, mis on seotud Euroopa tööstusbaasi kaasajastamisega, mida finantseeritakse 1,2 miljardi euro ulatuses; algatus "Energiatõhusad hooned”, milleks on eraldatud 1 miljard eurot; ja "Roheliste autode ehitamise partnerlus”, milles on teadustegevuse tarbeks eraldatud samuti 1 miljard eurot lisaks 4 miljardile eurole muudeks majandusmeetmeteks.
Komisjon on juba alustanud järgmise kasvu- ja tööhõivestrateegia ettevalmistamist.
Ma võin ilma saladust reetmata - sest president Barroso juba arutas seda oma suunistes - öelda, et teadus- ja arendustegevus ning innovatsioon mängivad järgmises kasvu- ja tööhõivestrateegias võtmerolli.
Mul on veel üks kommentaar innovatsiooniga seoses.
Teaduspoliitika osas on Euroopa tegelikult üsna heal positsioonil.
Meil on head, mõningatel juhtudel suurepärased teadustegevuse alased ressursid.
Me oleme saavutanud ka väga häid tulemusi tehnoloogilise arengu vallas.
Kuid loomulikult võiksime me innovatsiooni valdkonnas paremaid tulemusi näidata.
Kui me mõistame innovatsiooni kui toodete, teenuste, disaini ja meetoditega seotud teadus- ja arendustegevuse praktikas rakendamist, teiste sõnadega seal, kus praktiline rakendamine on võimalik, siis näeme ikkagi tohutut potentsiaali luua Euroopas lisakasvu ja lisatöökohti.
Seetõttu teatas komisjon sellel aastal, et kavatseb esitada "innovatsiooniakti”.
"Akt” on selles tähenduses uus poliitiline dokument, mille me esimest korda töötasime välja seoses väike- ja keskmise suurusega ettevõtetega - te ju mäletate väikeettevõtluse akti - ja me esitame nüüd innovatsiooniakti, milles ühendatakse suureks paketiks seadusloomega seotud meetmed, poliitilised algatused ja poliitiliselt siduvad suunised.
Ma olen püüdnud seda tööd juhtida viisil, et uuel komisjonil oleks vabadus otsustada, kuna ta soovib innovatsiooniakti esitada.
Te mõistate, et mina ei saa seda ette otsustada - otsuse teeb komisjoni uus koosseis.
Ent ettevalmistavad tööd on hästi edenenud ning ma usun, et võin kindlalt väita, et parlament hakkab innovatsiooniaktiga seotud teemat arutama järgmisel aastal.
Lubage mul lõpetuseks öelda, et viimastel aastatel oleme üldiselt olnud laial rindel hea edasimineku tunnistajaks, ehkki see on olnud väga korrapäratu.
Selles osas on siiski vaja võtta erapooletu seisukoht.
Näiteks ei saa me eeldada, et uued liikmesriigid suudaksid hoobilt kulutada vanade liikmesriikidega sama suure protsendi oma sisemajanduse kogutoodangust teadus- ja arendustegevusele ning innovatsioonile.
Mul on siiski väga hea meel, et uued liikmesriigid, eelkõige need, kellel on kõige rohkem vaja järele jõuda, teevad vahet tasa kõige kiiremini, nii et üldiselt on minu arvates areng olnud positiivne.
<D>
komisjoni liige. - (CS) Daamid ja härrad, tänan teid, et võimaldate mul esitada oma seisukohti parlamendiliikme kõne ja üldisemalt arutlusel oleva asja kohta.
Tööajadirektiiviga seonduv kaebus on seotud SIMAPi ja Jaegeri asjades Euroopa Kohtu tehtud otsustega, mis käsitlevad valves oldud tööaega, nagu juba öeldud.
See on küsimus, mida direktiivis otseselt ei käsitleta.
Lisaks sellele põhjustas kohtu tõlgendus paljude liikmesriikide sõnutsi suuri probleeme ja sellel oli laiaulatuslik mõju avalike tervishoiu- ja hädaabiteenuste rahastamisele ja korraldusele.
Püüdes lahendada nendest kohtuotsustest tingitud probleeme, teostas komisjon 2004. aastal ulatusliku nõupidamise.
Komisjon jõudis järeldusele, et sobiv lahendus on pakkuda välja muudatus, mis selgitaks direktiivi kohaldamist valves oldud tööaja ja selle eest antava vaba aja vallas.
See muudatusettepanek esitati komisjonile 2004. aastal.
Pidades silmas nende küsimuste erakordset tähtsust avalikele tervishoiuteenustele, otsustas komisjon 2004. aastal, et ta ei algata õigusrikkumise menetlust juhtudel, mil väljapakutud muudatus muudaks õigusnorme.
Komisjon möönab, et sel juhul kulus ebaharilikult palju aega, kuid ma olen seda põhjendanud.
Pidades silmas asjaolu, et kehtiv acquis jääb jõusse seni, kuni väljapakutud muudatus jõustub, jättis komisjon lahtiseks nii selle kaebuse kui ka muude sellekohaste kaebuste käsitlemise.
Pealegi algatas ta põhjendatud juhtudel õigusrikkumise menetluse seoses kaebustega, mis käsitlesid tööajadirektiivi, kuid mida see muudatusettepanek ei puudutanud.
Komisjon jälgib ja analüüsib kõikides liikmesriikides ka hoolikalt sellest tulenevaid muudatusi siseriiklikes eeskirjades ning seadusandjate, siseriiklike kohtute ja töötajate ja tööandjate esindajate reaktsioone Euroopa Kohtu otsustele.
See on väga tähtis, sest kõnealuses kaebuses sisalduvad küsimused, millele raportis viidatakse, on tegelikult päevakajalised rohkem kui ühes liikmesriigis.
Komisjon esitab parlamendile peagi, umbes kahe kuu pärast, üksikasjaliku aruande tööajadirektiivi rakendamise kohta, esitades ajakohast koondteavet acquis', sealhulgas SIMAPi ja Jaegeri kohtuotsuste täitmise kohta kõigis 27 liikmesriigis.
Aruandes esitatakse ka reaktsioonid mitmele aruandes tehtud ettepanekule.
Mis puutub järeldustesse, mis käsitlevad õigusrikkumise menetluste teostamist üldiselt, siis on komisjon arvamusel, et pidades silmas kaebuse kindlat konteksti tööajadirektiivi tingimuste raames, mis on seotud muutustega valves veedetava tööajaga, siis ei ole asjakohane teha üldkehtivaid järeldusi komisjoni õigusrikkumise menetluste hariliku teostamise kohta.
Üldjuhul on komisjonile laekunud kaebuste suhtes otsuste tegemiseks asjakohane üheaastane tähtaeg, kuid see ei ole selgesõnaliselt sätestatud üldpõhimõte, mis ei pruugi kehtida kõikidel juhtudel.
<D>
Hr juhataja, naiste roll teaduses näib olevat ELi liikmesriikide lõikes erinev.
Kommunistliku korra rasketel aegadel oli Poola naistel juurdepääs teadusele ja poliitilistele õigustele märkimisväärselt varem kui paljudes vanades EL riikides.
Probleemiks oli varem - ja on ka praegu - pigem kehv majandusolukord ja läbipaistmatud kriteeriumid vahendite eraldamiseks teadusuuringutele, tavaliselt sõltumata töötajate soost.
Nendest takistustest hoolimata on palju naisi, kes abikaasade ja emadena täidavad tähtsat ühiskondlikku funktsiooni, töötades ministri, direktori, kõrgkooli dekaani ja professori või arsti ametikohal, tundmata, et mehed neid diskrimineerivad.
Vastupidiselt valjuhäälsete feministide arvamusele on naised minu kodumaal üldiselt austatud; neil pole oma väärtuse ja tugevuse osas mingeid komplekse, vaid nad on sellest pigem teadlikud ning teavad, et koostöös meestega täidavad nad tähtsat rolli kõigil elualadel, väärtustades kõige rohkem siiski elu, abielu ja pere kaitsmist ning muid ülimaid väärtusi.
Naisüliõpilaste osakaal on pidevalt kasvanud ning 1990ndatel oli see juba 51%.
Aruannetest nähtub, et naised moodustavad Kesk- ja Ida-Euroopas asuvate EL riikide teadustöötajatest 38%, kuigi suur osa neist töötab valdkonnas, kus teadusuuringute rahastamise tase on madal.
Seetõttu tundub õigena ettepanek võimaldada suuremat rahastamist ning julgustust teadustööga tegelemiseks, tugevdades samal ajal jätkuvalt naiste positsiooni, seda eriti pere- ja tööelu ühitamist võimaldavate õigusaktide kaudu, sealhulgas majanduslik ja sotsiaalne tunnustus kodutöödele, mille eesmärgiks on pakkuda vaba valikut, tegemata seejuures muudatusi tippkeskuste mõistes.
Osakaalu erinevus juhtivatel ametikohtadel võib olla seotud liiga suurt vaimset ja füüsilist pingutust nõudva koormusega, mistõttu naiste esindatuse tagamiseks oleks vaja tunnustada ja ära kasutada teadmisi ja isiklikke eeldusi, parandades samaaegselt õiguslikke ja majanduslikke tingimusi ning infrastruktuuri, et hõlbustada töö- ja eraelu ühitamist.
<D>
komisjoni liige. - Tahan alustuseks öelda, et loomulikult hoiame end kursis kõigi raamprogrammi kohta käivate andmete ja muu teabega.
Andmed on kättesaadavad ja me võime need teile esitada.
Samuti on ette nähud korrapärased seirearuanded, mida on kavas esitada kuni aasta lõpuni, ja lisaks koostatakse eduaruanne - arvan, et see valmib 2009. aasta mai lõpuks.
Eduaruanne on aga midagi hoopis ulatuslikumat, sisaldades mõtteid selle kohta, kuidas me peaksime edasi liikuma.
Raamprogrammi loogilise elluviimise üheks osaks on silma peal hoidmine tegevusel ning investeerimisel ja eraldatud raha kulutamisel.
Mis puudutab maksuvaba tulu, siis olen alati pooldanud teadus- ja arendustegevust soodustavaid meetmeid, sealhulgas tulu vabastamist maksudest.
Üks küsimus, millega me praeguses kriisis ja rasketes olukordades tegelema peame, on see, kuidas stimuleerida teadus- ja arendustegevust; seega ei ole me ettevõtetega samas olukorras.
Need kaaluksid surve tõttu kindlasti teadus- ja arendustegevusse investeerimise vähendamist.
See on üks võimalik tee, kuid samuti peame olema teadlikud paindlikust stabiilsuse ja kasvu paktist, mida me peame järgima, ning me peame arvestama, et olukord ei ole kõigis liikmesriikides kindlasti mitte samasugune.
Liikmesriigid kasutavaid erinevaid strateegiaid, mis määrati kindlaks headel aegadel, kui majandusel läks paremini.
Lõpetuseks: te küsisite eetilise lähenemisviisi kohta, mida nimetati ka ühes teises küsimuses.
Arvan, et oleme tõesti palju investeerinud sellesse, et jõuda kokkuleppele meie teadus- ja arendustegevuse eetilise lähenemisviisi alustes ning ka raamprogrammide kasutamise juhtudes.
Kokkuleppele jõudmine on keeruline.
Euroopa Liidu liikmesriigid on eri arvamusel ja me võime olla päris uhked, et oleme suutnud määrata kindlaks selged eetilised menetlused, mis on tegelikkuses tõestanud oma põhinemist tõelisele eetikale.
<D>
komisjoni liige. - Proua juhataja, ma sooviksin komisjoni nimel tervitada käesolevat parlamendi algatust tuua Euroopa tasandil tähelepanu keskmesse küsimus, mis käsitleb etnilise päritolu ja rassi alusel profiilide koostamist terrorismivastase võitluse, õiguskaitse, sisserände ning tolli- ja piirikontrolli valdkonnas.
Proua Ludfordi raport esitab väga hea platvormi, mis annab sellele küsimusele täiendava panuse, käivitades laiapõhjalise arutelu ning andes soovitusi kõnealuse probleemi lahendamiseks.
Ma soovin rõhutada, et juba olemasolev andmekaitsealane õigusakt tagab kõrgetasemelise isikuandmete kaitse, sealhulgas selliste delikaatsete andmete nagu informatsioon etnilise päritolu ja rassi kohta, ning kohaldub kasutatavast tehnoloogiast olenemata.
Seepärast on iseenesest selge, et üldised andmekaitsepõhimõtted kohalduvad ka profiilide koostamisele kui ühele andmetöötlusviisile.
Komisjon usub kindlalt, et põhjendamatu või mittevajalik etnilise päritolu alusel profiilide loomine on ebaõiglane ja lubamatu praktika, isegi kui see toimub õiguskaitse eesmärkidel või koostöös sisserände-, tolli- ja piirikontrolliga, olles vastuolus Euroopa Liidu põhiväärtustega.
Komisjoni ettepandud tähtsate instrumentide, nagu Schengeni piirieeskirjad, Eurodac, SIS, VIS raames ei ole etnilise päritolu alusel profiilide koostamise tehnikate põhjendamatu kasutamine lubatud.
Näiteks piirikontrollide puhul nõuavad Schengeni piirieeskirjade artikli 6 sätted, et piirivalvurid viivad kontrolle läbi ilma reisijaid rassi või etnilise päritolu, religiooni või uskumuste alusel diskrimineerimata.
Ma sooviksin ka mainida Euroopa Liidu Põhiõiguste Ameti tegevusi selles valdkonnas.
See amet esitleb peagi heade tavade käsiraamatut etnilise päritolu alusel profiilide koostamise vastu võitlemiseks ja ärahoidmiseks.
Komisjon toetab ameti 2010. aasta töökavasse FRONTEXiga ühise koolituse sisseviimist, mille puhul seda mainitud käsiraamatut kasutada saab.
Komisjon toetab ameti 2010. aasta töökavasse ka projekti sisseviimist, mis käsitleb Schengeni piirieeskirjade andmekogumisele suunatud artikli 6 rakendamist.
Viimaseks tervitab komisjon eile esitletud vähemusi ja diskrimineerimist käsitlevat uurimust.
Õiguskaitset ja piirikontrolli käsitlevad jaod annavad meile täiendavaid ja värskeid andmeid etnilise päritolu alusel profiilide koostamise praktikate kohta.
Komisjon uurib muidugi hoolikalt vähemuste ja diskrimineerimise uuringu tulemusi, mis avaldatakse terve aasta jooksul peatükkide kaupa.
Kuid me saame juba praegu järeldada, et rassism ja ksenofoobia on Euroopa Liidus ikka veel püsivad nähtused ning mõjutavad etniliste vähemusrühmade liikmete elusid.
Komisjon nõustub raporti projektiga, et statistilistel eesmärkidel andmete, sealhulgas rahvuskuuluvust, rassi või päritolu käsitlevate andmete töötlemist võib käsitleda kaudse või põhjendamatu õiguskaitse praktikana.
Seda vaatenurka tuleb siiski korralikult hinnata.
Seepärast uurib komisjon lähemalt võimalust paluda artikli 29 alusel asutatud andmekaitse töörühmal valmistada ette arvamus statistilistel eesmärkidel rahvuskuuluvust, rassi või päritolu sisaldavate andmete töötlemise kohta.
Komisjon jälgib ka täpselt Euroopa Nõukogu tegevust seoses profiilide koostamise soovituse projektiga.
Ta esitab peagi nõukogule taotluse volituse kohta, et saada luba selle soovituse projekti üle läbirääkimiste pidamiseks.
Seoses vajadusega profiili koostamise määratlemise õigusliku raamistiku järele usub komisjon, et ELi asjakohane õigusakt piirihaldamise ja andmekaitse kohta on põhiõiguste kaitsmiseks piisav.
Tõepoolest, see nõuab, et igasugune töötlustegevus peab põhinema konkreetsel tunnustatud õiguslikul alusel ning järgima eriti vajalikkuse, proportsionaalsuse, otstarbe piirangu ja täpsuse põhimõtet.
See kuulub sõltumatute riigiasutuste järelevalve alla.
Praegune raamistik sisaldab samuti rangeid eeskirju seoses delikaatsete isikuandmete töötlemise või automatiseeritud otsustega.
Kõik need põhimõtted kohalduvad ka profiilide koostamisele kui ühele isikuandmete töötlemise viisile.
Komisjon ning mina isiklikult oleme pühendunud kogu asutamislepingutega antud volituste ulatuses rassismi ja ksenofoobia vastu võitlemisele, sealhulgas ka selliste olukordade vastu võitlemisele, kus rassism on riigiasutustepoolne.
Komisjon on kindlalt otsustanud tugevdada meie põhimõtet võidelda rassismi ja ksenofoobia vastu Stockholmi kontekstis, mis peaks sisaldama etnilise päritolu alusel profiilide koostamise probleemi käsitlemist.
Ma väljendan komisjoni nimel taas heameelt selle raporti projekti üle ning ootan väga selle vastuvõtmist homsel parlamendi istungil.
<D>
(DE) Hr president, seisame hetkel silmitsi plahvatusohtliku kombinatsiooniga sotsiaalse olukorra halvenemisest, kultuurilistest konfliktidest, kasvavast demokraatia defitsiidist, varustamise kitsaskohtade ohust, inflatsioonist, sissetoodud julgeolekuabinõude riskist ja spekulatsioonimullist, ning see segu võib iga hetk plahvatada.
Liiga kaua on ignoreeritud tööturu murettekitavat arengut ja kodanike muresid.
Nüüd on ülim aeg õiged prioriteedid paika panna.
Mis puutub toidukriisi, siis usun, et meie iseseisva suutlikkuse säilitamiseks on ülioluline põllumajanduspoliitika renatsionaliseerimine.
Lõpuks tuleb lahendada massilise illegaalse immigratsiooni probleemid ja viia Euroopa põliselanikkonnale sisse mõistlik sünni- ja perepoliitika.
Kodanikke tuleb kaitsta ELi subsideeritud äritegevuse ümberpaigutamise eest ning samuti tuleb lõpp teha maksumaksja raha raiskamisele ja maksupettustele.
Peame peatama üliinnukale erastamisele ohverdatud ELi perekonnahõbeda väljapoole müümise ja samuti ka lõpuks aktsepteerima Lissaboni leppe projekti ebaõnnestumist.
Kui EL näitab siin üles vastutust, suudame käesolevast kriisist välja tulla.
Vastasel juhul tuleb meil tõenäoliselt tunnistajaks olla Euroopa Liidu kindlale allakäigule.
<D>
fraktsiooni PPE-DE nimel. - (IT) Härra president, daamid ja härrad, lubage mul kohe teatada volinikule, et kuigi ma kinnitan seda, mida ta rääkis, usun, et olukord ei ole niivõrd raske kui dramaatiline.
Ma võin piirduda oma avalduses tsitaadiga artiklist ajalehes The Economist mõni päev tagasi.
"Linna tänavaid risustav praht ei või olla mitte ainult ebatervislik, vaid ka poliitiliselt ohtlik.
See meenutab valijatele tsivilisatsiooni haprust ja võib neid õhutada ründama nende poolt valitud esindajaid”.
Niisugune on olukord.
Nagu igaüks teab, on Napoli kuulus filmiga Neli Napoli päeva, milles kohalikud elanikud tõusevad üles võõrvallutajate vastu.
Üks ajaleht kirjutas, et maa tänased vaenlased on inimesed, kes on rüvetanud Napoli hea reputatsiooni maailma ees.
Kogu tsivilisatsioon on nahka pandud.
Jäätmetragöödia ei tabanud Napolit üleöö, selle kujunemiseks kulus 14 aastat; 8 miljardit eurot on kulutatud kasutult ja telepildid on näidanud Euroopale ja kogu maailmale, kuidas linnatänavad on muutunud peaaegu läbipääsmatuiks.
Tõeline tragöödia algas, nagu volinik märkis, 21. detsembril, kui linnaosa prügiautod lõpetasid oma ringisõidud, sest prügilad olid ülevoolamiseni täis ja puudusid jäätmepõletusahjud; linnas valitsevad ähvardavad terviseohud ja mitte keegi, volinik, ei räägi sorteerimisega kogumisest.
Tegelikult ei ole Campanias ühtegi jäätmepõletusahju ja jäätmekogumine on organiseeritud kuritegevuse, Camorra käes.
Campania piirkond ei ole tulnud toime probleemiga, mis lühidalt öeldes on tavaline haldusküsimus nagu linna puhastamine, seepärast et ta ei ole seda tahtnud teha, seepärast, et piirkonna administratsioon ja selle esindaja on kogu äri kontrolliva organiseeritud kuritegevuse orjad.
Mõned poliitilised jõud, mis moodustavad osa härra Prodi valitsusest ja kõik opositsiooniparteid on nõudnud kohaliku omavalitsuse laialisaatmist ja otsustava võimuga voliniku ametissemääramist vastukaaluks vastutustundetule keskkonnaministrile Pecoraro Scaniole.
Vaevalt 81% Euroopa plaani kohaselt ettenähtud 200 miljonist eurost on ära kasutatud ajavahemikus 1994-1999; piirkondlik tegevuskava puudub täielikult ja keegi tuli ohverdada.
Ma loodan, et president lubab mul veel mõned hetked rääkida.
Niisuguses olukorras võidakse anda riigihankelepinguid ilma igasuguse lugupidamiseta Euroopa määruste vastu, mis loob ebaseaduslikkuse ja saamatuse nõiaringi.
On olemas reaalne risk kaotada 330 miljonit eurot struktuurifondi raha.
Komisjon on avanud Itaalia vastu rikkumismenetluse; kahjuks oli see möödapääsmatu, sest Campania on kindlasti valgusaastate kaugusel Euroopa direktiivides kehtestatud reeglite järgimisest, kui isegi need, kes on valitsuse eesotsas, on neid eiranud.
Palume komisjonilt kuu lõpus kontrollkäigu korraldamist ja jäiga seisukoha võtmist prügipõletusahjude kasutamise täitmise suhtes.
See on midagi, mida Euroopa saab teha ja me pöördume ka parlamendi poole korraldada kvaliteedi huvides kontrollkäik (...).
<D>
fraktsiooni PSE nimel. - (HU) Hr juhataja, volinik, daamid ja härrad, naiste osalemine kõrghariduses on viimastel aastatel tugevalt suurenenud.
See ei ole aga kaasa toonud naiste ja meeste vahelise suhtarvu paranemist teaduses.
Ka naisinseneride arv on viimasel kahekümnel aastal kasvanud, kuid kaugeltki mitte nii palju kui muudel erialadel ja teadusharudes.
Raskuste tõttu hülgab suur osa naisteadlasi oma karjääri teaduses ning see on vastuvõetamatu ja ebamõistuspärane.
Naistel on oma erialal raskem edasi liikuda.
See on eriti ilmne palkade puhul.
Naised on teadusasutustes palju kehvemini esindatud.
Naisteadurid on sunnitud valima karjääri ja pere vahel.
Perekondlikest põhjustest tingitud ajutised pausid naiste teaduskarjääris muudavad naiste edutamise raskeks.
Me peame vaatlema meetodeid, mille eesmärk on luua tasakaal töö- ja eraelu vahel, ning rakendama parimaid tavasid.
Lissaboni strateegia kohustab meid ka kohaldama soolise võrdõiguslikkuse põhimõtteid uurimis- ja arendustöö vallas.
Me peame kõikides teadusvaldkondades tõhusamalt tegutsema, muutes värbamismenetlused ja edutamisnõuded läbipaistvamaks.
Me peame püüdma tagada soolist võrdõiguslikkust ülikoolisiseses ja -välises uurimistöös ning nende institutsioonide juhtorganites.
Raport on suurepärane ja ma soovitan selle vastu võtta.
Ma õnnitlen ka oma kolleegi Britta Thomsenit, kes on teadurina uurinud seda teemat märkimisväärse põhjalikkusega.
Tänan teid selle eest.
<D>
Proua president, niinimetatud kliimamuutuste debatis võtame me enesestmõistetavalt teatud vaieldavaid eeltingimusi.
Esiteks on kliimamuutused tõelised ja peamiselt inimeste põhjustatud.
Teiseks on valitsustevahelise kliimamuutuste ekspertrühma (IPCC) tehtud järeldused ainsad kehtivad tulemused.
Ei ole ühtki teist teadlaste gruppi, kelle arvamused globaalsete kliimamuutuste küsimuses oleksid erinevad.
Kolmandaks on inimesed üldiselt nõus oma vähendama tuleviku elamistingimusi ja ohverdama praeguseid tingimusi.
Neljandaks, Euroopa ärid ja ettevõtted jäävad globaalses konkurentsis ellu, isegi kõrgemate hindadega.
Viiendaks õnnestub meil ülejäänud maailma veenda meie kohustusi järgima.
Debatti kuulates mõistan ma, et olen siin parlamendis vähemuse hulgas, kuid lubage mul oma seisukohta toonitada.
Esiteks on IPCC ekspertrühma tulemused liialdatud.
On ka muid teadlaste gruppe, kes pakuvad teistsuguseid seisukohti kliimamuutuste ja nende põhjuste osas.
Teiseks ei ole mingeid tõendeid selle kohta, et inimesed on kliimamuutuste peamised põhjustajad.
Kolmandaks, kliimamuutustest on saanud moekas poliitiline vahend inimestega manipuleerimiseks.
Neljandaks tõestas Bali konverents, et ei eksisteeri laialdast toetust kliimamuutuste käsitlemiseks rakendatavatele ülemäärastele ja äärmiselt kallitele meetmetele.
Viiendaks, Euroopa tootjad peavad poliitilised otsused kaasama hindadesse, mis omakorda toob kaasa kõrgemad hinnad ning Euroopa muutub maailmatasemel veelgi vähem konkurentsivõimelisemaks.
Kuuendaks kahjustavad suurejoonelised kasvuhoonegaaside vähendamise plaanid arengumaid, mis viib tõsisemate erinevusteni rikaste ja vaeste vahel.
Mida saaks siis teha?
Meil peaksime vähendama Euroopa legendaarset bürokraatiat, piirama õigusaktide väljatöötamist riigiülesel tasandil ja laskma inimestel töötada ja leiutada.
<D>
(ES) Härra juhataja, nõukogu eesistuja, volinik, ma arvan, et on selge, et Brasiilia oma suuruse, oma rahvastiku, oma looduslike ressursside ja rahvusvahelisel areenil etendatava rolli tõttu - ma pean silmas rolli, mis tal on seoses kliimamuutuste ja energiaressursside aruteluga - õigustab täielikult komisjoni teatist selles mõttes, et on suuteline saama kasu strateegilisest partnerlusest Euroopa Liidu ja nii suure riigi nagu Brasiilia vahel.
Ja see strateegiline partnerlus peab minu arvates olema kolmel tasandil: ülemaailmses perspektiivis, piirkondlikus perspektiivis ja kahepoolses perspektiivis.
On siiski üks asi kohelda Brasiiliat nii, nagu ta väärib suure riigina, mida ta on, ja teine asi, kui Euroopa Liit ei jätka oma pühendumist tööle, mida ta tegi, et lõpule viia leping Euroopa Liidu ja Mercosuri vahel.
Ma ei usu, et komisjon oma teatisega seda kavatses; ma arvan, et me saame sellest teatisest selgelt järeldada, et need kaks hüpoteesi on suurepäraselt ühildatavad: ühest küljest strateegiline mõõde Brasiiliaga ning teisest küljest otsusekindel toetus integreerumisprotsessile, mille kohta Euroopa Liit on kõige täielikum ja ilmselgem näide.
Hoopis teine asi on, et assotsiatsioonilepingut Euroopa Liidu ja Mercosuri vahel ei sõlmita tingimustel, mis meile kõigile meeldiksid, ja see on üks leping, mida praeguseks on juba liiga kaua edasi lükatud.
Küsimus on õigustatud: kui kaua peab Euroopa Liit selle lepingu sõlmimist veel ootama?
Ma arvan, et peame toetama piirkondadevahelisi integreerumisprotsesse ning ainult sellise perspektiiviga, ainult sellises mõõtmes, et mõistame liidu ja integreerumise eeliseid.
<D>
fraktsiooni Verts/ALE nimel. - (FI) Proua juhataja, daamid ja härrad, minu siiras tänu härra Schnellhardtile suurepärase töö ja koostöö eest.
Hea, et meie selle teema raportöör on esmaklassiline ekspert selles valdkonnas.
Meie ees oleva määruse peamine eesmärk on tagada hügieen, inimeste tervis ja ohutus.
Ent tahaksin nüüd mainida veel ühte asja, mis on oluline bioloogilise mitmekesisuse ja loodusturismiga seotud väikeettevõtluse kaitsmiseks minu kodumaal.
Mul on hea meel, et Euroopa Parlamendi ja ministrite nõukoguga jõuti selle küsimuse lahendamises poliitilisele üksmeelele.
Jutt on väikeettevõtjatest, kes viivad loomapidamistalude (näiteks sigalate) surnud loomad otse metsloomade toitmiskohtadele maal.
See on näiteks Hispaanias vajalik loodusliku röövlinnupopulatsiooni säilitamiseks.
Soomes päästis selline tava väljasuremisest merikotka, kui tema looduslik toidulaud oli keemiliste toksiinidega saastunud ja ta poleks vaid looduslikest toiduallikatest toitudes suutnud paljuneda.
Soome väga hajusa elanikkonnaga põhjaosas kasutavad loodusfotograafid seda meetodit, et meelitada metsloomi sinna, kus neid pildistada saab, ja väiksed reisiettevõtjad korraldavad näiteks ka karuvaatlusretki.
Mul on väga hea meel, et see õigusakt annab lahenduse, mis tagab inimeste tervise ja ohutuse, aga säilitab ka väikeettevõtluse turisminduses ja bioloogilise mitmekesisuse kaitsmise meetodi kasutuse.
<D>
- (NL) PvdA (Hollandi tööpartei) saadikud toetavad selle direktiivi eesmärki, nimelt karistamist ebaseaduslike sisserändajate töölevõtmise eest, et tõkestada ebaseaduslikku töötamist, mis on üks ebaseaduslikke sisserändajaid meelitav tegur, ja samas püüet vältida ja ohjeldada sisserändajate ärakasutamist.
Vaatamata paljudele positiivsetele elementidele selles kompromissis, olime mitmel põhjusel sunnitud selle vastu hääletama.
Alguses hõlmas vastutus kogu ahelat kuni peatöövõtjani.
Kahjuks jäi see nõukogu ja Euroopa Parlamendi kompromissist välja ja vastutus piirdub nüüd vaid allhanke esimese tasandiga.
Sellel on eesmärgile vastupidine mõju ja see õhutab kasutama rohkem allhankeid, et pääseda sotsiaalsest vastutusest.
Lisaks pole piisavat garantiid, et sisserändajaid kaitstakse ja tööandjaid karistatakse nende eeskirjade rikkumise eest.
Sisserändajatel pole enne väljasaatmist õigust saada kätte maksmata jäänud tasu, samuti ei lubata neil Euroopa Liidus oma palka oodata.
Võimalus saada raha kätte pärast väljasaatmist on olematu.
See tähendab, et ärakasutatud ebaseaduslikel sisserändajatel, kes tahavad oma õiguste eest seista, pole mingit võimalust.
<D>
(IT) Proua juhataja, daamid ja härrad, Euroopa pole inimesi finantsspekulatsioonide eest kaitsnud.
Isegi New York Times trükkis ära Ezra Poundi prohvetliku ütluse, et liigkasuvõtmisega ei ehita ükski inimene endale tugevast kivist maja.
Täna tahaksid Federal Reserve ja USA varaamet määrade alandamisega praod kinni toppida.
Seesama lahendus, hõlbus ligipääs krediidile, põhjustaski kõigepealt spekulatsioonimulli.
1933. aastal tuli rühm Chicago majandusteadlasi välja plaaniga taaskehtestada eranditeta riigimonopol raha väljaandmisele, keelata pankadel võltsitud raha teha ning kehtestada pankadele kohustus omada 100% reservi.
See muutis väikese krediidipettuse võimatuks ning tegi lõpu rahamängudele, mis hävitasid tavalisi inimesi, kahjustasid hoiustajaid ja moonutasid tegelikku majandust.
Nobeli auhinna võitja Maurice Allais on alati olnud avalikult kriitiline uuendusliku rahanduse, väärtpaberitele ülemineku, derivaatide ja riskihajutamisfondide suhtes, mida Euroopa finantssektori teatavate osade finantskääbused nii väga armastavad.
Ta kutsub üsna õigesti üles - nagu meiegi oleme mõnda aega teinud - derivaatide ebaseaduslikuks kuulutamisele.
Võtkem vastu Chicago plaan, Allaisi plaan: jätta raha loomine valitsuste hooleks.
Euroopal on juba küllalt saanud ebakindlusest, mida tal tuleks teha.
Isegi paavst on välja öelnud hoiatuse, et rikkus ei tähenda midagi.
<D>
Austatud juhataja, toetan seda lepingut väga.
Usun, et see on suur samm koostöös Euroopa Liidu ja Tadžikistani vahel, mis on mitmetel põhjustel väga tähtis riik.
Tahan lihtsalt mainida ühte panust meie Euroopa Liidu mandri stabiilsusse ja turvalisusesse.
Tadžikistan on Afganistanist Euroopasse ja Venemaale narkokaubanduse ristteel.
Vähemalt 30% Afganistanis toodetud heroiinist tuleb Euroopasse ja Venemaale Tadžikistani kaudu.
Kümme aastat tagasi alustas rahvusvaheline kogukond Tadžikistanis suurt missiooni, tugevdades kõiki narkokontrolli seadmeid, ning mul on väga hea meel kümme aastat hiljem näha, et see toimib ja edeneb väga hästi.
See leping on otsene panus Euroopa stabiilsusesse ja turvalisusesse.
Näen, et on veel palju piiranguid ja kolleegid rõhutasid Tadžikistani probleeme inimõiguste, vaesuse jms osas, ent usun, et see leping on Euroopa oma parimas vormis ning pooldan seda väga.
<D>
kirjalikult. - (PL) Austatud kolleegid!
Kaubandus võib olla aluseks kestvale ja ausale arengule.
Ilma turu abita ei suuda me maailmast nälga ja vaesust kaotada.
Need, kes midagi muud arvavad, sunnivad vaeseid alatiseks abi kasutama, teistest sõltuma ja oma tuleviku suhtes ebakindlust tundma.
Ainult tõelise turumajanduse loomisega on võimalik vaesed riigid ja nende elanikud kaasaegse sõltuvuse lõksust vabastada.
Globaliseerumine võib olla ka õnnistus, mitte ainult needus.
Maailma Kaubandusorganisatsiooni Doha arenguvooru läbirääkimiste peatamine on toonud kõige enam kahju arenevatele riikidele ning eriti tekitab muret asjaolu, et seda tehti toidu-, kütuse- ja majanduskriisi ajal.
Peame tegema kõik, mis meie võimuses, et taastada usaldus mitmepoolsesse kaubandussüsteemi.
Kui me sellele probleemile lahendust ei leia, ei muutu vaeste, tõrjutute ja ohus olijate jaoks mitte midagi.
Suur tänu teile!
<D>
kirjalikult. - (FR) Sotsiaalmajandus vajab enam kui kunagi varem konkreetset õigusraamistikku ning proua Toia raport on sammuks õiges suunas.
Euroopa Komisjon on võtnud tagasi kaks Euroopa vastastikuste ühingute ja ühenduste statuutide kehtestamiseks mõeldud ettepanekut.
Ajal, kui praod on kapitalistlikus süsteemis ilmsed, on kummaline tagasi võtta ettepanekuid, mis soodustaksid alternatiivseid ja tulemuslikke majanduskorraldusliike.
Jagamise ja vastastikuse sõltuvuse põhimõtteile rajatuna propageerib sotsiaalmajandus uut arusaama äripraktikast, mis on inimlikum ning ütleb lahti lihtsal kasumi tagaajamisel rajanevast kapitalistlikust lähenemisest.
See on viimastel aastatel edukalt laienenud ning kujutab endast praegu Euroopa Liidus 10% ettevõtetest ning 6% töökohtadest.
Komisjoni hoiak võib olla laiduväärne, kuid sellele vaatamata võime tunda rahuldust parlamendi hääletuse üle.
Üleskutset võtta sotsiaalmajanduse omadusi arvesse Euroopa poliitikate raamimisel on tervitatav, nagu ka konkreetse eelarve rubriigi reaktiveerimise nõue.
<D>
(FR) Hr juhataja, see peab olema juba ei tea kui mitmes raport nii öelda äärmusluse tõusu kohta Euroopas.
Nõukogu, komisjon ja fraktsioonid on kõik oma vähimategi mõtetega kaasa aidanud ja nagu alati on retoorika intellektuaalselt armetu, poliitiliselt häbiväärne ja moraalselt perversne.
See on intellektuaalselt armetu, sest iga uut ideed, mis on kunagi olnud - religioonis, kaasarvatud kristluses, mille omaksvõttu on mõned teist piisavalt julged tunnistama; poliitikas, nii liberalismis kui ka sotsialismis; teaduses, kaasa arvatud põhimõtted, mida loetakse nüüd loomulikuks, nagu see, et Maa on ümmargune ja tiirleb ümber Päikese - on peetud äärmuslikuks, ketserlikuks, õõnestavaks ja vastuvõtmatuks.
Te ei saa alavääristada arvamust seda lihtsalt kurjaks kuulutades: te peate põhjendama, mis selle ebakorrektseks teeb.
Poliitiline häbi on täielikult teie enda saavutus - teie, võimul olevad inimesed, kes, selle asemel, et lahendada probleeme, hoolivad ainult opositsiooniga võitlemisest.
Kõik, mida te teete, toob esile teie suutmatust lahendada immigratsiooniprobleemi - invasiooni, mille suhtes olete te kas tahtlikult või argusest kokku rääkinud.
Mida te siin tunnistate on see, et te olete läbi kukkunud - majandusrindel, sotsiaalsel rindel, kultuurilisel rindel ja hariduslikul ning moraalsel rindel - ja seda, et teie ainuke mure on lahti saada neist, kes teie vastu protestivad või teid kritiseerivad, selle asemel, et muuta oma katastroofilisi poliitikaid.
Moraali seisukohalt on teie suhtumine kõige vastikum.
Te võrdsustate valelikult vägivalda ja terrorismi Euroopa inimeste seadusliku reaktsiooniga nende identiteedi hävitamise vastu.
Kui silmakirjalikud te olete!
Te tahate neid inimesi suukorvistada ning jätta neid ilma poliitilisest esindatusest: te olete demokraatia variserid!
Te olete need, keda Piibel kutsub 'valgendatud hauad'; teisisõnu on teie siirus pinnapealne!
Te räägite inimõigustest ja väljendusvabadusest, euroopalikest väärtustest ja tolerantsist, kuid selle katte varjus on kõik mäda.
Te võtaksite neilt, kes ei mõtle teie moodi, ära samad väärtused, millest te leierdate.
See kõik oleks väga vihaleajav, kui see ei oleks nii groteskne.
Tulevikupõlvkonnad langetavad teie kohta otsuseid, nagu barbarid Rooma kohta.
Ma loodan, vähemalt, et barbarid annavad teile seda, mida te väärt olete!
<D>
fraktsiooni ALDE nimel. - Härra president, resolutsiooni ettepanek teaduskoostöö toetamise kohta Aafrikaga on vaga õigeaegne, sest see tuleb otse pärast avaldusi teaduse kohta Aafrikas viimase 12 kuu jooksul - Ühinenud Rahvaste Organisatsiooni Aafrika Majanduskomisjoni poolt 2007. aasta jaanuaris, G8 tippkohtumise deklaratsioonis.
Mis puudutab märtsis Addis Abebas toimuvat konverentsi Teadus Aafrikaga, siis praegu on tõesti see hetk, kus Euroopa Parlament peaks toetama uut ja intensiivsemat lähenemist ELi-Aafrika vahelisele teaduskoostööle.
Loomulikult, initsiatiivi on näidatud ka minevikus.
On antud stipendiume ning uurimistööks teadusstipendiume, et aidata Aafrika teadlastel tulla ja töötada Euroopas.
On toetatud teatud projekte.
Kuid see, mida ei ole, on korralikult väljatöötatud kahepoolne teaduskoostöö Aafrika ja ELi vahel.
Aafrikas ei eksisteeri kindlat teadusuuringute baasi Aafrika enda jaoks.
See on kõik loetav statistikast.
Aafrikas on vaid 1% maailma teadusuurijatest, kuid 13% maailma rahvastikust.
Vaid 1 inimene 10 000-st on Aafrikas teadlane või insener, samal ajal kui see arv tööstusriikides on 1 inimene 200-st.
Siiski ei ole kliimamuutuste tõttu meie planeedil muud kohta, kus uuringud oleks nii eluliselt tähtsad.
Globaalne soojenemine ähvardab Aafrikas hävitada sellegi tagasihoidliku edu, mis seal on saavutatud aastatuhande arengu eesmärkidest lähtuvalt.
Kui ainult teadus- ja tehnoloogiabaas oleks tugevam, siis oleks ka Aafrikal võimalus kliimamuutusega toime tulla.
Resolutsiooni ettepanek märgib õigustatult ka päikeseenergiat.
See on taastuvenergia, mida on Aafrikas külluslikult.
Tänaseks on toimunud suur edasiminek päikesepatareide tehnoloogias.
Möödunud reedel külastasin ma Uue ning Taastuvenergia Keskust Blythis Northumberlandis, kus tegeletakse innovatiivse teadustööga vähendamaks päikese(elektri)energia kulusid, koondades päikesekiiri väga väikestele silikoonist fotoelementidele.
Mul on hea meel selle üle, et uurimustöö toimub minu valimisringkonnas, kuid seni, kuni sellist arengut ei toimu ka Aafrikas, jääb seal kasutamata tohutu ressurss saada päikesepatareide abil megavatte elektrit üle terve kontinendi.
Ma loodan, et see on just sedasorti teaduskoostöö, mille poole me praegu liigume.
<D>
kirjalikult. - Loomade toiduks kloonimine on praegu oluline teema.
Üldiselt ei ole ma teadusuuringute ja loomade aretuse arendamise eesmärgil kloonimise vastu.
Seoses loomade heaolu ja toiduohutusega olen kloonitud loomade toiduahelasse sisenemisele siiski täielikult vastu.
Teadusuuringud ja minevikukogemused on tõestanud, et kloonitud loomad on haigustele vastuvõtlikumad ja neil on lühem eluiga.
Kuigi ma ei soovi teaduse tegemist takistada, on selge, et me ei ole veel kõikidest loomade heaolu ja inimtarbimisega seotud tagajärgedest ja mõjudest täielikult teadlikud.
Sel põhjusel tuleb kloonitud loomade suhtes rakendada selgeid kriteeriume ja kontrolli, et kindlustada, et nad ei siseneks toiduahelasse.
Mõistes, et tegemist on tundliku teemaga, usun, et peaksime valima turvalise lahenduse.
Seoses toiduainete tootmisega peaksid meie prioriteetideks jääma toodete kvaliteet, loomade heaolu ja keskkonnaga seotud küsimused.
<D>
Härra juhataja, just nii nagu 2004. aastal sai Läänemerest ELi sisemeri, nii sai ka kommunismi totalitaarse valitsemise all kannatanud 10 uue liikmesriigi ajaloolisest kogemusest üleeuroopaline probleem.
Olen täiesti nõus hr Cohn-Benditiga: me vajame oma ühise ajaloo ühesugust või ühist tõlgendust.
Seega pole küsimus hukkamõistus, küsimus moraalses ja poliitilises hinnangus kõigile kuritegudele.
Me kõik peame tagama, et kõiki inimsusevastaseid kuritegusid, kõiki genotsiidiakte ja kõiki sotsiaalse klassi hävitamise akte ning kõiki sõjakuritegusid käsitletaks ühtmoodi.
Õiglus kuulub kõigile Euroopa kodanikele ilma ühegi erandita.
Selles mõttes olen pisut pettunud komisjoni avalduses, sest selle peateemaks oli, et hinnang kommunistlikule totalitarismile on iga asjaomase riigi siseasi.
Kardan, et see süvendab topeltstandardeid, sest ilmselgelt ei peeta natsismi ja fašismi ühegi ELi liikmesriigi siseasjaks.
Iga uusnatsismi ja rassismi ilmingut käsitletakse otsese ohuna Euroopa ühistele väärtustele.
Mida me peaksime siis tegema?
Siiani on elus kümneid miljoneid kommunistlike režiimide ohvreid, samuti nende järeltulijaid.
Tänases olukorras peavad nad end tundma teise- või kolmandajärguliste ohvritena.
Kuulus "ei iial enam” pole nende puhul garanteeritud.
Ja viimaks pole see mineviku probleem.
Poliitilise ja moraalse hinnangu puudumine kujundab pidevalt meie tänast päeva ja moonutab meie ühist tulevikku.
Kas oleks võimalik ette kujutada nõukogude KGB juhtkonna asumist Venemaa võimu juurde või kommunistlike poliitiliste jõudude taaselustumist Saksamaal, kui kommunistlikule süsteemile oleks külma sõja lõppedes hinnang antud?
<D>
(HU) Peter Mandelson lahkub uppuvalt laevalt ja loovutab oma kaptenisilla.
Ta lahkub laevalt, mille on ise jäämäe otsa juhtinud.
Oli viga anda kohe läbirääkimiste alguses nii ekstravagantseid mööndusi, eriti põllumajanduse osas.
See ei innustanud meie kaubanduspartnereid nendepoolseid mööndusi pakkuma.
Oleme saanud naerualusteks, sest samal ajal, kui meie oma ühise põllumajanduspoliitika üle parda heidame, kaitsevad läbirääkimiste teised osalised oma põllumajanduspoliitikat ja tugevdavad Ameerikas oma põlluharimise positsiooni.
WTO läbirääkimisi ei saa jätkata samast kohast, kust need pooleli jäid.
Läbirääkimisi saab jätkata vaid siis, kui need hõlmavad ka keskkonnateemasid.
Vastasel korral viib maailmakaubanduse edasine liberaliseerimine keskkonna veelgi suurema saastamise ja kliimamuutuse kiirenemiseni.
Kas on õige, leides end äkki keset finants- ja toiduainete kriisi, ohverdada Euroopa toiduainetega kindlustatus ja põllumajandus ainult selleks, et meie pankrotti läinud pangad saaksid paremini eksportida oma valesti suunatud teenuseid?
<D>
komisjoni liige. - Esiteks, ma ei näe võimaliku lahendusena käibemaksu alandamist.
Täna on meil nafta hind ligikaudu 136-137 USA dollarit barreli eest; kui me alandaksime käibemaksu ja nafta hind oleks siis 160 USA dollarit, milline oleks siis järgmine küsimus - kas me alandaksime seda veelgi?
Peame lahenduste leidmisel olema palju ettenägelikumad ja siinkohal oleme toetanud investeeringuid naftasõltuvuse vähendamiseks.
See on võimalik põllumajandussektoris ja praegu arutame seda ka kalanduse puhul, sest kalandus sõltub nafta hinnast isegi rohkem.
Seega on investeeringud uutesse tehnoloogiatesse palju ettenägelikumad, kui lihtsalt käibemaksu alandamine.
Vastuseks teisele tõstatatud küsimusele: sellel aastal esitame ettepaneku enim puudustkannatavate inimeste kohta Euroopa Liidus.
Meil on kava juba paigas, kuid selle elujõulisus sõltub üleliigsetest varudest - põllumajandustoodete sekkumisvarudest - ja meil pole sekkumise jaoks enam midagi.
Seepärast vajame õiguslikku alust uue kava jaoks ning loodan, et austatud parlamendiliikmed on rahul, nähes, millist abinõu me kaalume sellise kava majandusliku baasi säilitamiseks või isegi suurendamiseks.
Olen täiesti nõus, et peame leidma rahuldavad lahendused.
<D>
Proua juhataja, proua volinik, daamid ja härrad, lubage mul alustuseks selgitada, et puudustkannatavatele inimestele toidu jagamine ei ole minu jaoks eeloleval härra Siekierski koostatud raporti hääletusel küsitav, eriti praegusel majanduslikult raskel ajal.
Seetõttu tahan samuti kohe alguses öelda, et meie fraktsioonis ei olnud kerge ühisele seisukohale jõuda.
Seega austan ma iga fraktsiooniliikme isiklikku otsust kalduda ühisest seisukohast kõrvale ja mitte toetada raporti kavandatavat tagasilükkamist.
Miks ei saa ma põllumajanduse ja maaelu arengu komisjoni hääletuse tulemust sellisel kujul toetada?
Sellel on mitu põhjust, millel ei ole absoluutselt mitte mingit pistmist Euroopa Liidus praegusel majanduslikult raskel ajal puudustkannatavate inimeste aitamisega.
Vastupidi, minu kolleegi härra Buski poolt Euroopa demokraatide ja liberaalide liidu fraktsiooni nimel esitatud ja kahjuks lubamatuks tunnistatud muudatusettepanekute eesmärk oli luua olemasolevale süsteemile tulevikku suunatud alus.
Siiani kehtiv süsteem on igand, mis on säilinud nüüdseks õnneks minevikuks saanud põllumajandusliku ületootmise aegadest.
Otsetoetuste toodangust õnnestunud lahtisidumise tõttu on sekkumisvarud viimastel aastatel pidevalt vähenenud, selle tulemusena tuleb praegu osta kuni 85% toidust vabaturult.
Kuid see on muutnud programmi põhiolemust ning on toonud kaasa programmi põllumajandusliku mõõtme kadumise.
Kuna tegemist on sotsiaalprogrammiga, siis peame looma selle jaoks asjakohase õigusliku aluse.
Selles suhtes jagame nõukogu õigusteenistuse seisukohta, et ainuke võimalik õiguslik alus Euroopa Ühenduse asutamislepingu ühist põllumajanduspoliitikat käsitleva artikli 37 asemel on artikkel 308, sest vastasel juhul oleks ilmselgelt tegemist liikmesriikide pädevuse piiridesse tungimisega.
Arvestades meie muudatusettepanekute lubamatut olemust, saab ainsaks lahenduseks olla komisjoni uus projekt.
Komisjon peaks ka kaasrahastamise põhimõtte oma südameasjaks võtma, sest seda, kas kõik peavad selliseid programme mõttekaks, saab rahuldavalt hinnata vaid kohalikul tasandil.
<D>
Järgmine päevakorrapunkt on infotund (B60231/2009).
Nõukogule on esitatud järgmised küsimused.
Nõukogu esindab siin Jan Kohout.
Tahaksin kasutada võimalust ja väljendada heameelt täna Tšehhi senatis tehtud otsuse üle, mis annab meile suuri lootusi Lissaboni lepingu ratifitseerimiseks tulevikus.
Teema: Euroopa kultuuriloomingu kaitse
Võttes arvesse, et piraatkoopiate järjest suurem üleküllus kahjustab Euroopa kultuuriloomingut, siis milliseid meetmeid pakub nõukogu välja tegeliku kaitse tagamiseks?
<D>
Härra juhataja, ma usun, et Rumeenia ja Bulgaaria juhtum väärib arutelu, kuid me oleme tõesti ülimalt tõsises olukorras.
Mis puutub järeldustesse, siis sooviksin tänada fraktsioonide raportööre, kõiki sõnavõtjaid ja eriti eelarvekontrollikomisjoni.
Lõpetuseks sooviksin puudutada paari küsimust.
Esiteks ei ole eelarvega seoses mingit pettust.
Teiseks esineb palju vigu ja sellel on kaks põhjust.
Esimene on see, et meie eeskirjad on liiga keerulised ja seetõttu on lõplikel abisaajatel raske neid kasutada ja nad teevad vigu, mis ei ole väga tõsised.
Teine põhjus on see, et Euroopa Kontrollikoda kohaldab liiga madalat olulisuse künnist - 2% kõikide sektorite puhul; auditeerimismeetodite pärast tuleb need uuesti läbi vaadata.
Niisiis öeldakse, et asjad lähevad halvasti, kuid me kõik oleme selles süüdi.
Komisjon kannab vastutust selle eest, et pole täitnud oma lubadust, ja ma tänan teid, volinik, et käsitlesite komisjoni järgmist ametiaega puudutavaid ettepanekuid.
Nõukogu kannab vastutust selle eest, et on huvi kaotamas - teda pole siin.
Liikmesriigid kannavad vastutust selle eest, et nad ei kohalda eeskirju piisava rangusega.
Euroopa Kontrollikoda kannab vastutust selle eest, et peab mõtisklema oma auditeerimismeetodite üle ja eeskätt olulisuse künniste üle; nende künniste kehtestamine on kontrollikoja, mitte komisjoni või parlamendi ülesanne.
Euroopa Parlament kannab vastutust selle eest, et peab avameelselt tunnistama praeguseid puudusi ja kiitma ümberkorraldused heaks.
Lühidalt öeldes usun, et meil on mitmes valdkonnas ühine vastutus.
Kokkuvõte tehakse selle ametiaja lõpus.
Me loodame, et ümberkorraldus viiakse ellu ja et me saame tulevaste finantsperspektiivide ajal lõpuks ometi positiivse kinnitava avalduse.
Samuti loodame, et kui meil on negatiivne kinnitav avaldus, on meil ka negatiivne hääletus Euroopa Parlamendis, nii et nende asutuste vahel, kes peavad tegema otsuseid eelarve täitmise kontrollimise küsimustes, valitseks poliitiline järjepidevus.
<D>
- Proua juhataja, üks allikas, mille kaudu inimesed võivad PCBdega kokku puutuda, on toiduahel, nagu ütleb volinik.
Ent lahtine tuli ja sigaretisuits on palju suurem allikas palju rohkemate inimeste jaoks.
Olgem proportsionaalsed ja jätkem hüsteeria sellest arutelust välja, rohkem mõistust ja vähem tundeid.
Söödahügieeni miinimumnõuded on tõepoolest väga tähtsad ja neid tuleb rangelt järgida, aga nendega peab kaasnema ka kõigi lihatoodete täielik määratlemine ja jälgitavus - mitte vaid loomaliha puhul, vaid ka linnu-, sea- ja lambaliha puhul.
Olen pannud kirja kehtivate õigusnormide sellekohased muudatused ning me arutame neid siin Euroopa Parlamendis lühidalt.
Asjaomane seasööt oli tõesti saastatud leivasegu poolt, kuna Millstream Recycling kasutas tahtmatult selle leivasegu kuivatamiseks kütust, olles ostnud selle heas usus ettevõttelt, kellega ta oli teinud koostööd aastaid ja kellega tal polnud varem probleeme olnud.
Käimas on politseiuurimine ning asjaomane ettevõte teeb nendega täielikku koostööd.
Sooviksin täielikult kummutada härra Allisteri väite, et äriühing näitas üles rasket hooletust?
Tõestatakse, et see ei olnud nii, seega jälgigem hoolikamalt, mida siin ütleme.
Suurim probleem oli see, et pidime 100%-liselt kõrvaldama kõik sealihatooted ning need hävitama, ehkki väga lühikese aja jooksul.
Paljude Iiri põllumajandustootjate elatis ning ka Iirimaa toiduainete maine välismaal kannatas, kuna pidime kasutama nii ebaproportsionaalset reaktsiooni, mil üksnes kuus kuni seitse protsenti meie seafarmidest oli saastatud, sest Iiri identifitseerimis- ja jälgitavussüsteem piirdus tapamajade tasandiga.
Iirimaal peavad kõik sead olema märgistatud kõrvamärgi või tätoveeringuga, aga mingil põhjusel ei suutnud me tapamajade tasandil eristada sigu, kes olid saanud saastatud sööta, ja valdavat enamikku sigu, kes ei olnud.
Me peame seda teemat uurima.
Komisjon peab uurima tervet identifitseerimis- ja jälgitavuskorda ning eelkõige laskma meil oodata politseiuurimist, mis, ma usun, üllatab inimesi.
Asjaomased ettevõtted on siiralt vabandanud, ja seda avalikult, toiduahelale ja Iirimaa mainele tehtud kahju pärast ning tegelikult ka majandusliku kahju pärast, mis on põhjustatud paljudele põllumajandustootjatele, kes on ostnud nende siiani suurepäraseid söödatooteid.
Praegu nad tegutsevad taas ja toodavad, võiks öelda, suurepäraseid söödaratsioone, mida põllumajandustootjad saavad segada.
See oli kohutav vahejuhtum.
Mitte keegi ei soovinud, et see aset leiaks.
<D>
Daamid ja härrad, tahaksin tänada raportööri ja kõiki teid nüüd alanud arutelu eest, sest tegemist on erakordselt tundliku ja mitmetahulise teemaga.
Arvan, et arutelus võis näha suurt hulka vaatenurki, mis võivad vallandada ägeda mõttevahetuse, aga ka rohkelt vastupidiseid seisukohti.
Kui jätta kõik muu kõrvale, siis tõmbab see käesoleva arutelu tähtsusele ja keerukusele joone alla.
Tahaksin toonitada paari põhimõttelist küsimust.
Kõigepealt olgu öeldud, et Luxembourgis asuva kohtu otsustega ei ole nõrgendatud ega rünnatud põhiõigusi.
See lihtsalt ei ole tõsi.
Samuti tahaksin märkida, et lisaks kõigele muule kinnitas Luxembourgis asuv kohus oma praktikas esimesena, et streigiõigus kuulub põhiõiguste hulka.
Seda ei oldud kunagi varem kohtupraktikas ega meie õigussüsteemis sõnastatud.
Samuti tahaksin kommenteerida arutelus mitu korda nimetatud ettekujutust, et töötajate lähetamise küsimuses asuvad vanad ja uued liikmesriigid eri seisukohale.
Võin öelda, et kõige rohkem töötajaid lähetab teistesse riikidesse Saksamaa Liitvabariik.
Teisel kohal on lähetatavate töötajate arvu poolest Poola, kolmandal Belgia ja neljandal Portugal.
Arusaam, et töötajate lähetamine toimub idast läände, uutest liikmesriikidest vanadesse, ei ole samuti õige.
Sama ekslik on arusaam, et töötajate lähetamisega kaasneb kaudselt ka sotsiaalne dumping.
Tahaksin kinnitada, et vastuseis igasugusele dumpingule, sh sotsiaalsele dumpingule, ja aktiivselt selle vastu võitlemine on komisjoni aluspõhimõte.
Samuti kuulub komisjoni poliitika hulka meie saavutatud sotsiaalsete standardite kaitsmine ja nende mis tahes põhjustel õõnestamise vältimine.
Tahaksin öelda ka seda, et nõupidamisel algatatud arutelul leidis enamik Lavali ja Rüfferti kohtuasjade otsustest puudutatud riike, et me ei peaks direktiivi muutma.
Selge enamus nägi lahendust riikliku õiguse rakendamises ja paljud on sellega juba kaugele jõudnud.
Nimetaksin Taanit ja Luksemburgi ning tahaksin veel öelda, et Rootsist saadud teabe kohaselt võetakse seal umbes lähema viieteistkümne päeva jooksul vastu üks väga oluline otsus, mille üle sotsiaalpartnerid ja valitsus on põhjalikult ja üksikasjalikult aru pidanud.
Märgiksin veel seda - kuigi see on pisisasi -, et riiulifirmad ei ole töötajate lähetamise ega liikumisvabaduse väljenduseks.
Neid võib iga riigi siseturul näha paarisaja ringis ja minu arvates ei ole selles küsimuses veel täit selgust.
Teine väga oluline tahk, mida tahaksin rõhutada, on see, et Luxembourgi kohtu senised otsused on vastuseks ühele varasemale küsimusele.
Lõplikud otsused peavad langetama riiklikud kohtud, sest see kuulub nende pädevusse.
Daamid ja härrad, pean hädavajalikuks toonitada, et tegemist on tõeliselt olulise küsimusega.
Komisjon jälgib seda nendest vaatepunktidest, millest meil on juttu olnud, ning on valmis võtma meetmeid olukorra lahendamiseks ja vajaliku üksmeele leidmiseks, sest olgu veel kord öeldud, et isegi meie käimasolevas arutelus ei ole päris selge, kust täpselt see meid lahutav piir jookseb.
Teha on veel palju ja ma soovin märkida ja rõhutada, et selles valdkonnas on keskse tähtsusega sotsiaalpartnerid.
<D>
raportöör. - (FR) Proua juhataja, volinik, ma arvan, et me ei tohiks unustada, mida soovime saavutada.
Hoolimata sellest, mida mõned erapoolikud uurimused tahavad meid uskuma panna, ei ähvarda meie kultuuri need 13% eurooplastest, kes ebaseaduslikult laevad alla kultuurilist sisu, mulle tundub, et seda ohustab meie kultuuri koondumine mõne suure rühma kätesse, mis hävitab meie mitmekesisuse ja seega meie kultuuripärandi rikkuse.
Toon teile vaid ühe näite helisalvestiste kohta.
95% kogu levitatavast muusikast pärineb neljalt suurelt plaadifirmalt.
Ma usun, et on oluline tagada tegelik valikuvõimalus tarbijate jaoks ja on vajalik garanteerida sisu mitmekülgsus väga kontsentreeritud turul, kus peamised innovatsiooni ja loovuse eest vastutajad on väikesed, mitte suured.
Volinik, te kõnelesite VKEdest, soovitades läbi viia sellekohane uurimus, ja ma pean seda tõeliselt huvitavaks mõtteks.
Komisjoni antud luba Sony ja BMG ühinemiseks on täielikult vastuolus Euroopa poliitikaga, mis on suunatud muusikatööstuses tegutsevate VKEde toetamiseks, mis loovad rohkem töökohti kui suurettevõtted ja esindavad selles sektoris 99% turuosalistest ja 80% innovatsioonist.
Seetõttu näib, et on tungiv vajadus toetada kultuurisektori mitmekesisust, mis on tõeline kasvumootor ja üksikisikute arenemise vahend.
Lõpetuseks ütlen, et kultuuriline mitmekesisus teeb selle rikkaks ja mitte vastupidi.
<D>
fraktsiooni Verts/ALE nimel. - (DE) Proua president, daamid ja härrad, kliimapoliitika osas käsitletakse 2007. aastat - ja sellest on juba veidi aega möödunud - aastana, mil ametlikult tunnustati kliimamuutuse reaalsust.
Kui mõtleme, et globaalse soojenemise ja jätkusuutlikkuse strateegiate arutelu on kestnud pea kaks aastakümmet, siis saab selgeks, kui kaua võtab aega sellise poliitilise protsessi mõjutamine ja kui keeruline on mõjutada tegelikku strateegilist reguleerimist.
Kuigi kuuleme kõikjal Euroopas kinnitusi, et jätkusuutlikkuse saavutamine on viimaks ometi lisatud Lissaboni strateegiasse, kahtlen ma siiski, kas me tegutseme selle muudatuse osas ikka tõsiselt ja kas me oleme tõesti valmis liikuma uues suunas ja jätma sinnapaika täiesti kvantitatiivse kasvueesmärgi, et püüelda kvaliteedist kannustatud kasvu poole.
Kui koostasime parlamendile Lissaboni resolutsiooni, mille kaasraportöörid olid hr Lehne ja ma ise, vaidlesime jälle - mitte meie isiklikult, aga meie fraktsioonid - energiapoliitika ja energiastrateegiate üle.
Pole ime, et seda tegime, sest see küsimus on vaidlemist väärt.
Resolutsioonis sisaldub nüüd idee, mis vaevalt varjab võimalikku lõhet meie vaadete vahel jätkusuutlikkuse osas.
Väljendit "vähem süsinikdioksiidi heiteid tekitav majandus" esitatakse nüüd sellele parlamendile kompromissivalemina.
Minu arvates katab see lihtsalt konflikti status quo vahel, mille pooldajad rõhuksid edasi energial põhinevale majandusele, mida toidaks vana energiasegu kivisöest ja tuumaenergiast, ning meie soovitud strateegia vahel, mis kujutab endast radikaalset kursimuutust, mille eesmärgiks on ressursside tarbimise vähendamine.
See idee, mille nüüd omaks võtnud oleme, katab õhukeselt meie jätkuvat suutmatust otsuseid langetada.
Lubage mul siinkohal korrata, et minu arvates ei saa Euroopa mingil juhul mängida juhirolli, mis täidaks inimeste lootused kõikjal maailmas tuginedes riskantsele tuumaenergiale või kivisöe uuenenud usaldusväärsusele.
Lähen nüüd edasi, kuid me pöördume selle argumendi juurde tagasi teises kontekstis.
Usun ka, hr Verheugen, et suuniste kohandamine selles valdkonnas on alles ees, kuna energiaga varustamise ja taastuvate energiaallikate julgeoleku lisamine ei tähenda strateegia muutmist.
Uus strateegia on hoopis teine asi ja see peab kajastuma uutes meetmetes ja õigusaktides.
Usun aga, et vajadus Lissaboni strateegiat muuta ei piirdu keskkonnamõõtmega, vaid laieneb ka sotsiaalpoliitika valdkonda.
Oleme viimase kolme aasta jooksul muudkui kuulnud Euroopa majanduskasvu ja tööhõive elavnemisest.
Samal ajal oleme aga näinud sotsiaalset kõrvalejäetust ning ebakindlate töökohtade arvu suurenemist.
Meie arvates saab sotsiaalse integratsiooni ja ühtekuuluvuse ühist eesmärki tõlgendada vaid nii, et see tähendab lihtsalt öeldes, et Euroopa tööinimestel peab olema võimalik ära elada sellest, mis nad teenivad.
Seega valmistas mulle peavalu poliitiliste fraktsioonide vaidlus Lissaboni resolutsiooni ettevalmistamise ajal küsimuses, kas on õige või vale sõlmida lepingud miinimumpalga kohta Euroopas majandusharude kaupa.
Ma ei usu, et siin leidub alternatiive ja ma loodan, et selles küsimuses valitseb suurem üksmeel.
Samuti soovin, et minu parempoolsed kolleegid selles täiskogus ei tõlgendaks paindlikkuse ja turvalisuse mõistet alati nii, nagu peaksid ühiskonna kõige nõrgemad liikmed olema paindlikud ja allaheitlikud, samas kui teised saavad oma tegemistega jätkata nagu heaks arvavad.
Minu jaoks on resolutsiooni väga oluline aspekt, mille üle homme hääletatakse - ja see märkus on suunatud ka pr Figueiredole, kellel oli selles edus põhiosa -, et me oleme suutnud esitada ühised ettepanekud uute näitajate osas, millega mõõta Lissaboni eesmärkide, eriti inimeste elukvaliteedi eesmärgi saavutamist.
Asjaolu, et sissetulekul põhinev lähenemisviis vana orientiiri näol, milleks on riikliku sissetuleku kasvumäär, eirab täielikult erinevusi sissetuleku suurenemises, viitab sellele, et tegemist ei ole mingil juhul adekvaatse näitajaga.
See muutub muidugi veelgi vähem adekvaatseks, kui me tahame tegelikult mõõta tegureid nagu edusammud elukvaliteedis ja keskkonna olukorras.
Oleksin õnnelik, kui komisjon vastaks nendele keskkondlike ja sotsiaalsete näitajate kohta tehtud märkustele.
<D>
komisjoni asepresident. - (FR) Hr president, daamid ja härrad, sooviksin ministriga liituda ja tänada parlamenti Euroopa Liidu ning Ladina-Ameerika ja Kariibi mere riikide tippkohtumise teema lisamise eest täiskogu istungjärgu päevakorda.
See on meie piirkondade vaheline viies kõrgetasemeline kohtumine alates meie strateegilise partnerluse käivitamisest Rio tippkohtumisel 1999. aastal.
Lima tippkohtumisel asetatakse eriline rõhk kahele konkreetsele teemale: esiteks võitlus vaesuse, ebavõrdsuse ja tõrjutuse vastu ning teiseks kliimamuutused ja energia valdkond.
Tippkohtumine toimub väga stimuleerivas õhkkonnas.
Ladina-Ameerika ja Kariibi mere piirkond on väga kiiresti muutumas.
Esimest korda on sisemajanduse kogutoodang piirkonnas suurenenud keskmiselt 5% võrra viimase viie aasta jooksul.
Seeläbi on riigieelarved suurenenud ja see võimaldab piirkonnal käsitleda sotsiaalse võrdsuse riske, mis on senini märkimisväärsed.
Ei tohi unustada, et üle 200 miljoni inimese elavad seal senini vaesuses.
Piirkond on muutumas ka olulisemaks rahvusvaheliselt kui põllumajandustoodete ja biokütuste tootja.
Need arengud on osaks poliitilisest kontekstist, mis jaguneb demokraatia, mis on endiselt piirkonnas kõige levinuimaks süsteemiks, ning kasvava populismi suundumuse vahel, mis kujutab mõnedel juhtudel tõesti täidesaatva võimu tugevdamist parlamentaarse valitsuse ja õigusriigi põhimõtete ohverdamise hinnaga.
Nagu te teate, on Euroopa seotud paljudel tasanditel.
Piirkonnas on võetud kohustuseks lahendada struktuuriprobleemid.
Euroopa on endiselt peamiseks arengukoostöö rahastajaks, suurimaks välistööandjaks.
Piirkonnale tähtsuselt teise kaubanduspartnerina on Euroopa juhtivaks investeeringute valdkonnas, mis on oluliselt suurem kui Hiina investeeringud.
Meie üldised raamlepingud Tšiili ja Mehhikoga on alates nende esmasest kasutuselevõtmisest omanud märkimisväärset mõju meievahelise kaubanduse kasvule.
Nüüd oleme Andide Ühenduse ja Kesk-Ameerikaga raamlepingute allkirjastamise, mille peatne sõlmimine on lähitulevikus nähtav, läbirääkimiste kolmandas etapis.
Töötame piirkondliku integratsiooni edendamise ja toetamisega, jagades selles osas Euroopa positiivset kogemust.
Sarnaselt räägime praegu Mercosuriga läbi võimaluste üle praeguses olukorras asjad taas liikuma panna.
Hiljuti allkirjastasime Brasiiliaga strateegilise partnerluse, mis peaks viima selle aasta lõpuks esimese ühise tegevuskava käivitamiseni.
Kariibi mere piirkond on esimene ja senini ainus, mis on edukalt läbirääkimisi pidanud majanduspartnerluslepingu üle Euroopa Liiduga Cotonou lepingu alusel.
Muidugi me jätkame kogu piirkonnas demokraatia ja inimõiguste toetamist koostööprogrammide kaudu ja ka valimisvaatluslähetuste abil, kui see on vajalik ja ainult siis, kui seda nõutakse.
Lõpetuseks visandan ma tippkohtumise ja lühituleviku prioriteedid.
Sotsiaalne ühtekuuluvus ja piirkondlik integratsioon, pidades silmas nende olulisust majandusliku ja poliitilise stabiilsuse jaoks, ning mitmepoolsus, kuivõrd kahe piirkonna väärtused on väga sarnased, peavad jääma Euroopa Liidu ning Ladina-Ameerika ja Kariibi mere riikide partnerluse poliitilisteks prioriteetideks.
Euroopa Liidu peamiseks eesmärgiks Lima tippkohtumisel on tugevdada olemasolevat strateegilist parterlust ja viia seda kahes valdkonnas edasi - sotsiaalne ühtekuuluvus ja jätkusuutlik areng - mis on meie suhete jaoks piirkonnaga vahetus tulevikus üliolulise tähtsusega.
Sotsiaalse ühtekuuluvusega seoses on Euroopa Komisjon viinud piirkonnas vaesuse vähendamiseks ellu suuri abi- ja koostööprogramme.
Nelikümmend protsenti 2,6 miljardi euro suurusest koostöö ja arengu eraldisest järgmiseks kuueks aastaks kasutatakse sotsiaalse ühtekuuluvuse probleemide lahendamiseks.
Keskkonna ja kliimamuutuste osas tahame me ülemaailmsele väljakutsele vastamiseks teha piirkonnaga enam koostööd.
Komisjoni algatusel avati sissejuhatusena Lima tippkohtumisele 2008. aasta märtsis esimene Euroopa Liidu ning Ladina-Ameerika ja Kariibi mere riikide ministrite dialoog keskkonna teemal.
Meil on vaja haarata avanenud võimalusest ja kinnitada meie partneritega olemasolev jätkusuutliku arengu ning kliimamuutuste vaheline suhe, isegi kui paljud Ladina-Ameerika riigid pühendavad endiselt kliimamuutuste probleemidele, vaatamata nende negatiivsest ja mõnikord katastroofilisest mõjust piirkonnale, väga vähest tähelepanu.
Lõpetuseks peab Euroopa Liit rõhutama tähtsat rolli, mille mängimist ta jätkab, et edendada piirkondlikku integratsiooni ning integratsiooni positiivset mõju majanduslikule ja poliitilisele stabiilsusele alapiirkondades.
See on teave, mis mul parlamendile anda on, ning muidugi olen ma väga huvitatud järgnevatest sõnavõttudest.
<D>
kirjalikult. - Postiteenuste liberaliseerimine on Euroopa siseturul oluline valdkond.
Arutelu vältel oleme kuulnud mitmeid universaalse postiteenusega seonduvaid muresid.
Arvan, et saame tugineda mõnede juba liberaliseeritud Euroopa postiturgude kogemustele.
Nendes riikides on postiteenused tagatud ja samaaegselt on ärimehelikuma tegevuse kaudu paranenud kvaliteet ja teenindus.
Samas kohtab Euroopas reisides kehva ja aeglast teenindust paljudes riikides, mis püüavad liberaliseerimise kavast teha nii palju erandeid kui võimalik.
Lisaks jätab käesolev aruanne liikmeriikidele palju vabadust liberaliseerimise rakendamisel.
Paljud siinmainitud probleemid on seega probleemid, millega peaksid tegelema kohalikud asutused.
Tahaksin tänada hr Ferberit sihikindluse eest selle väga raske protsessi käsitlemisel.
<D>
Soovime toetada eesistujariiki Ungarit tema töös, et saavutada seatud eesmärke, milleks on tugev Euroopa, tõhusa majanduse juhtimise loomine ELis ja tihedamad suhted ELi naabritega.
Meie jaoks on ka väga tähtis see, et eesistujariik Ungari loodab tihedale partnerlusele Euroopa Parlamendiga.
Soovin institutsiooniliste küsimustega tegeleva parlamendiliikme ning ühtlasi selle riigi esindajana, mis võtab Ungarilt ELi juhtimise üle, tuua esile ühe teema.
Ungari eesistumine ei ole sisulise tähtsusega mitte ainult tema prioriteetide tõttu, mis ühtivad Poola omadega, vaid ka sellepärast, et tegemist on üleminekueesistumisega.
Lissaboni lepinguga nõrgendati eesistujariigi rolli, kuid seda ei ole veel täpselt kirjeldatud ning nüüd on viimane võimalus seda teha.
Poolale saadaolevate vahendite hulk oleneb sellest, milline koht õnnestub eesistujariigil Ungaril endale leida institutsioonilises kogumis, mis ELi moodustab.
Just sellepärast jälgin ma tema tööd suure huviga.
üsimusena vaesuse vähendamise teemat ning võtma selleks vastu konkreetseid meetmeid.
Mul on hea meel eesistujariigi Ungari kavatsuse üle koostada poliitiline strateegia romade kaasamise ELi raamistiku loomiseks ning alustada Euroopa puuetega inimeste strateegia rakendamist.
<D>
(NL) Hr juhataja, nii hilja õhtul, kui ainult meie kurnatud põllumajanduse eestkõnelejad ja põllumajandusvolinik on siiani koos meiega - mille eest ma tänan teid, volinik - ei tarvitse piim olla kõige sobivam jook, mille järele me januneme, eriti pärast eelmist arutelu.
Aga me ei tohi unustada, et räägime siin ühest Euroopa põllumajandustootmise hiiglasest.
Iga ELi liikmesriik on piimatootja ja piimatootmise arvele langeb mitte vähem kui 14% Euroopa põllumajandustoodangust.
Olenemata selle suhteliselt tagasihoidlikust osast põllumajanduseelarves, peab ütlema.
Piimasektor pakub meile ka kvaliteetseid tooteid ja piirkonnale omaseid valikuid.
Kindral De Gaulle lõi seose toodete suure mitmekesisuse ja oma riigi valitsetavuse vahel.
"Kuidas te saate valitseda riiki, kus on 246 sorti juustu?" küsis ta retooriliselt.
Mida see prantslase tähelepanek võib tähendada Euroopa Liidu jaoks, kus on 27 liikmesriiki ja kahtlemata tuhandeid juustusorte, hea küll, täna me sellesse ei süvene.
Me ei tohi unustada piimakarjakasvatajate panust meie maaelu heaks.
Selle sektori üle võib uhke olla, kuid sellel pole viimastel aastatel olnud kerged ajad.
Nende raskete aastate ja praeguste turuarengute taustal on ahvatlev peatuda küsimustel, mis väljuvad käesoleva arutelu piiridest.
Jään erandiks reeglist ja ei tee seda, ehkki enamus parlamendiliikmetest andis kiusatusele järele.
Ma kordan vaid Struan Stevensoni, kes küsib täiesti asjakohaselt, kui palju hinnatõusu tulust jõuab tegelikult põllumajandustootjateni.
Tagasi meie arutelu teema juurde tulles: proua Jeggle'i raportid on tõesti suurepärased.
Tahan eriti peatuda koolipiima programmi laiendamise ettepanekul.
Seos rasvasisalduse ja toetuse vahel on põhjendatult kõrvale jäetud, nii et mulle tundub mõistlik programmi laiendamise puhul mõelda eelkõige innovatiivsetele ja tervislikele toodetele, pidades eriti silmas Euroopa kasvavat liigsöömise probleemi.
Volinik on juba maininud, et ta peab liikmesriikidega läbirääkimisi, kuid võib-olla ta saaks meile öelda, millal me võime oodata konkreetseid ettepanekuid küsimuse kohta ja järelikult, millal võiks selle paketi tegelikku laienemist oodata.
Lõpetuseks ma nõustun raportööriga, et on liiga vara täiesti loobuda olemasolevatest kaitsemeetmetest, isegi kui neid hetkel ei kasutata, aga ka see on tervisekontrolli teema.
Sõnum on seega "järgneb".
<D>
fraktsiooni EFD nimel. - Austatud juhataja, see on mu esimene ehk neitsilik kõne siin parlamendis.
Kuna olen UKIP parlamendiliige Ida-Inglismaalt, siis peate mind mässajaks ning ma püüan mitte valmistada pettumust teile või oma valijatele.
Arutame täna ELi kaubanduslepinguid ning eriti lepingut Lõuna-Koreaga, mis peaks sel aastal alla kirjutatama.
Kuna selle konkreetse lepingu kohta pole teada kuigi palju üksikasju, arvan ma, et kaks kolmandikku hüvedest langeb osaks Lõuna-Koreale ja üks kolmandik Euroopa Liidule, ning tahaksin teha mõned üldised tähelepanekud.
Paljud inimesed ei tea, et selletaoliseid eraldiseisvaid kahepoolseid ELi kaubanduslepinguid on üle saja; üks oletus, et 116.
On olemas kaubanduslepingud selliste riikidega nagu USA, Kanada, Mehhiko, Brasiilia, India, Hiina, Jaapan ja Lõuna-Aafrika.
Euroopas on sõlmitud kaubanduslepingud Venemaa, Ukraina, Türgi ja Liechtensteiniga.
On veel kaubanduslepingud Euroopa Liitu mitte kuuluvate Euroopa Majanduspiirkonna ja EFTA riikidega, näiteks Šveitsi ja Norraga.
Norra kaubandusleping kaitseb hardalt nende kalandust ja põllumajandust ning Norra ei ole mingi tühine tegelane.
See on ELi suuruselt neljas impordipartner ja kuues eksporditurg.
Mida võiks siis Lõuna-Korea kaubanduslepingu taoline leping tegelikult sisaldada?
Arvan, et Šveits on väga hea näide.
Seal on sätteid, mis tühistavad tööstustoodete ja põllumajandussaaduste tollimaksud ja kaubanduskvoodid.
Seal on sätteid, mis annavad Šveitsi kodanikele õiguse elada ja töötada ELi riikides ning ELi kodanikele õiguse elada ja töötada Šveitsis.
Seal on sätteid, mis võimaldavad Šveitsil olla osaks Schengeni passivabast piirkonnast.
Šveits saab osaleda Euroopa Keskkonnaagentuuris kui soovib, ELi filmi- ja haridusprogrammides, ning nad saavad taotleda ELi teadusstipendiume.
Toimub lennuliinide, varjupaiga andmise ja õiguse alane koostöö.
Ühesõnaga, neil on kõik ELi liikmeks olemise õigustatud hüved, aga nad ei pea nende eest tasuma.
On tõsi, et Šveits peab liitumise eest maksma 600 miljonit CHF aastas, kuid Šveitsi valitsus teatab, et ELi liikmeks mitte olles säästetakse kogusummas 3,4 miljardit CHF aastas, millest netosääst on 2,8 miljardit.
Ka Šveits pole mingi tähtsusetu kaubanduspartner: 80% Šveitsi ekspordist läheb Euroopa Liitu ning ta on ELi suuruselt neljas kaubanduspartner.
Tahan öelda seda, et kaubanduslepingutega võib saada ELi kaubanduse hüvesid, ilma et peaks ennast koormama suurte reguleerimiskuludega ning sõltumatuse ja ressursside kaotamisega.
Isegi komisjoni koduleheküljel tunnistatakse, et Šveits võib muudes valdkondades arendada ja säilitada oma regulatsioone, mis erinevad ELi eeskirjadest.
See on Šveitsi enda huvides, näiteks seoses finantside ja tööturuga.
Kuidas küll Britanniale meeldiks tööaja direktiivis, ajutiste töötajate direktiivis või uues fondihaldamisdirektiivis sätestatust samamoodi erandiks olla!
Nii et ma lõpetan küsimusega, miks mitte Britannia?
Miks ei võiks Britannial täisliikme staatuse asemel olla samasugust sõbralikku kaubanduslepingut Euroopa Liiduga nagu Lõuna-Koreal?
Britannia eraldi võttes on ELi suurim kaubanduspartner 40 miljardi GBP suuruse defitsiidiga aastas.
Ka meil võivad olla samasugused tagatised, nagu naudib Šveits.
Me võiksime ja ma usun, et peaksimegi taas kord saama sõltumatuks kaubandusrahvaks nagu Norra, Šveits või isegi Lõuna-Korea.
<D>
kirjalikult. - Ülemaailmne finantskriis saab õigusega esimese koha nõukogu oktoobrikuise kohtumise päevakavas.
Selle kriisi on põhjustanud inimesed: USAst Euroopa Liiduni ja veel edasi on pangandus- ja finantssektori katastroof niisama šokeeriv kui reaalnegi.
See on uskumatu, et meieni on jõudnud nüüd midagi niivõrd mõeldamatut, nimelt pangandussüsteemi kokkuvarisemine.
Üksikute pankade üleminek ja valitsuste dramaatiline sekkumine, et päästa habras finantssektor, on tekitanud avalikkuses suure ärevuse poliitikute suutlikkuse üle kodanikke selliste juhtumite eest kaitsta.
Pangad ei taha reguleerimist ning nüüd on selge, et reguleerimine oli jõuetu ja tulemusteta ega suutnud kaitsta ei pankade kliente ega ka panku endid.
Siiski, kui ajad pankade jaoks raskeks muutuvad, siis jooksevad nad poliitikute juurde päästmist otsima.
Nii et sõltub meist endast, kuidas oskame seda hetke kasutada ning panna võimu tagasi sinna, kuhu see oleks pidanud alati kuuluma, see tähendab pigem poliitilisse süsteemi, mitte finantsturgudele.
<D>
Austatud parlamendiliikmed, daamid ja härrad, juba peaaegu kaks aastakümmet on Euroopa Parlament andnud Sahharovi mõttevabaduse auhinda nendele meestele ja naistele terves maailmas, kes on võidelnud inimõiguste, sõnavabaduse ja väljendusvabaduse eest.
Mul on rõõm anda täna siin Euroopa Parlamendis üle soe tervitus 2007. aasta Sahharovi auhinna võitjale, Salih Mahmoud Osmanile.
(Aplaus)
Samuti on mul suur heameel anda soojad tervitused üle tema abikaasale, Salwa Ahmed Faragalla Alile, kes on rasketel aegadel alati tema kõrval seisnud.
Me tervitame teid meie seas.
(Aplaus)
Otsuse anda 2007. aasta Sahharovi auhind Salih Mahmoud Osmanile võttis ühehäälselt vastu esimeeste konverents, mis koosneb poliitiliste fraktsioonide esimeestest, toetudes ettepanekule, mida toetas suur arv Euroopa Parlamendi liikmeid erinevatest fraktsioonidest.
Euroopa Parlament on taas kord kinnitanud oma solidaarsust Darfuri inimestega ning oma veendumust, et jätkusuutliku lahenduse selle piirkonna jaoks saab saavutada ainult õigluse, demokraatia ning inimõiguste austamise abil.
Konflikt, mis on Darfuri vaevanud 2003. aastast, halvendab olukorda riigis, mida on laastanud rohkem kui 20 aastat kestnud kodusõda.
Nagu enamiku konfliktide puhul, kannatab põhiliselt tsiviilelanikkond miilitsahaarangute, külade hävitamise, põletatud maa taktika ning vägivaldse ümberasustamise tõttu.
Konflikt on nõudnud juba vähemalt 400 000 elu ning on vastutav rohkem kui kahe ja poole miljoni sõjapõgeniku ja ümberasustatud inimese eest, hoolimata rahukokkuleppe allakirjutamisest 2006. aastal Darfuris.
Nagu Euroopa Parlament, ei lepi ka 2007. aasta Sahharovi auhinna võitja selle ülekohtuse olukorraga, vaid protesteerib süüdlaste karistamatuse vastu.
Salih Mahmoud Osman on aastaid kaitsnud konfliktiohvrite õiguseid Darfuris.
Tuhanded inimesed, keda on ilma kohtuprotsessita vangistatud ning surmaga ähvardatud, kes on oma kodudest välja aetud, ümberasustatud või kannatanud seksuaalse vägivalla all, on tuttavad Salih Mahmoud Osmani nimega.
Tema pühendumine on märkimisväärne mitmel põhjusel.
Riigis, kus vägivald jätkuvalt suureneb, riskib Salih Osman iga päev oma eluga inimväärikuse ja õigluse nimel.
Inimväärikuse nimel veenab Salih Osman neid vaeseid, kaitsetuid ja hirmunud mehi ning naisi, kes on unustamas, et maailm on teadlik nende kannatustest, et neid ei ole unustatud, ning et neil on taas lootust täiesti normaalsele ja tavalisele elule tulevikus.
2004. aastast saadik on Salih Osman ennast pühendanud Amali keskuse rajamisele ja juhtimisele Nyalas, amal tähendab araabia keeles "lootust”, vägivalla- ja seksuaalkuriteoohvrite rehabilitatsiooni eesmärgil.
Valdavalt islamimeelses riigis on Salih Osman üks väheseid mehi, kes toetab aktiivselt naiste õigusi ning eriti õigust saada kompensatsiooni, olles seksuaalvägivallaohvrid.
Õigluse nimel püüab Salih Osman töötada selles suunas, et need, kes on vastutavad sõjakuritegude eest võetaks vastusele nii riiklikul kui ka rahvusvahelisel tasandil.
Kuna Sudaani õigussüsteemil on veel palju puudusi, mis teevad võimatuks lõpetada üleüldine seadusetuse olukord riigis, pakub alternatiivi rahvusvaheline jurisdiktsioon.
Asjaolu, et Sudaani ametivõimud keelduvad väidetavaid sõjakurjategijaid Rahvusvahelisele Kriminaalkohtule üle andmast, piirab siiski rahvusvahelise õiguse kasutamist ning näitab, kui palju arengut on veel vaja enne, kui Darfuris ja terves Sudaanis saab kehtestada õiguskorra.
Seetõttu ei piirdu Salih Osmani töö ohvritele antava õigusabiga.
Olles 2005. aastast Sudaani parlamendi opositsiooniliige, ei kõhkle ta kinnitada oma veendumusi Sudaani poliitilisel areenil ning teha jõupingutusi õigusruumi tõeliseks reformimiseks.
Eelmisel nädalavahetusel Lissabonis toimunud ELi-Aafrika tippkohtumise Euroopa Parlamendi ja Pan-Aafrika Parlamendi kohtumise raames oli mul võimalus ja suur rõõm kohtuda Salih Osmaniga.
Mulle avaldas kohe muljet tema tugev isiksus ning vankumatu tahe võidelda inimõiguste eest, hoolimata tagakiusamisest ja vaenulikkusest, mis on talle ja tema perele osaks saanud.
Ma sain natuke aega tagasi teada, et teil Aliga on kolm last, kes on samuti täna meie mõtetes.
2004. aastal vangistati Salih Osman ilma süüdimõistmata seitsmeks kuuks ning vabastati alles pärast tema näljastreiki.
Miilitsad on piinanud ja tapnud tema pereliikmeid või süüdanud nende maju.
Suur saksa kirjanik Johann Wolfgang von Goethe on öelnud: "Teadmisest ei piisa, me peame seda kasutama.
Tahtest ei piisa, me peame tegutsema.”
Salih Osman kehastab sellist tahet ja meelekindlust, näidates oma julgust igapäevases võitluses kaasinimeste nimel.
Ta on õiguspärasuse suurema austamise eeskujulik agitaator oma piirkonnas.
Salih Mahmoud Osman, teil on meie kindel toetus ja meie soe tunnustus.
Nagu te teate, on Euroopa Parlament olnud alati väga vastuvõtlik Aafrika rahvaste kannatustele.
Salih Osman on üks paljudest Aafrika auhinnavõitjatest, kellele parlament on avaldanud viimastel aastatel toetust, ning keda ta jätkab toetamast.
Nelson Mandela sai Sahharovi auhinna 1988. aastal, Salima Ghezali 1997. aastal, Dom Zacarias 2001. aastal ning Hauwa Ibrahim 2005. aastal.
Salih Osman, me õnnitleme teid väsimatu töö puhul selle eesmärgi nimel ja selles vaimus, ning loodame, et tunnustus, mis kaasneb selle auhinnaga, pakub jõudu ja kaitset aastast aastasse nii kaua kui teie võitlus kestab.
Me oleme teie poolel.
(Aplaus)
<D>
(FR) Proua juhataja, mul on üks minut aega teile öelda, et vaatamata Euroopa institutsioonide meelekindlusele ja pimedusega löödusele peaks üks asi kõigile selge olema - on aeg lõpetada Türgi ühinemisprotsess.
Läbirääkimised on takerdunud ning valitseb vastastikune mõistmatus ja pidev ebaselgus.
Selline olukord on kahjulik kõigile - nii Euroopa Liidule kui ka Türgile.
Me peame lõpetama silmakirjatsemise ja teesklemise.
Me ei tohi unustada üht ilmselget asjaolu.
Türgi on Väike-Aasia riik.
Türgi ei ole Euroopa riik ei geograafiliselt ega kultuuriliselt.
Türgi sõjavägi on okupeerinud osa ühest Euroopa Liidu liikmesriigist ning siiani oleme avanud vaid kümme läbirääkimiste peatükki 35st ja ainult üks neist on suletud.
Kõigil, alates Küprosest, on aeg taastada oma vabadus, sõltumatus ja suveräänsus.
Eurooplased ei soovi Türgit Euroopasse.
Austagem oma inimesi ja austagem Euroopat!
<D>
raportöör. - (FR) Härra juhataja, kuidas me hindame valimisvaatlusi viisteist aastat pärast esimese valimiste vaatlusmissiooni lähetamist Venemaale, ja kaheksa aastat pärast komisjoni avaldatud esimest teatist, mis seda teemat käsitles?
Niisiis, esiteks positiivne hinnang.
Käesoleva, härra Salafrancaga ühiselt ja täielikus kooskõlas kirjutatud raporti eesmärk oli rõhutada saavutatud edu: valimiste vaatlusmissioonide suurenev professionaalsus, kogenud vaatlejate kogu loomine ELis - saavutused, mis tähendavad, et Euroopa demokraatia ja inimõiguste instrumendi eelarve on nüüd peaaegu 25% - ja eelkõige kahe missiooni õnnelik kombinatsioon, kusjuures mõlemat juhtis Euroopa Parlamendi liige: ELi tehnilise loomuga ja pikaajalisem ning parlamendi lühem ja poliitilisema iseloomuga missioon.
Me peame siiski edasi liikuma.
Käesoleva raportiga antud peamised soovitused on esiteks, avada missioonid Aafrika, Kariibi mere ja Vaikse ookeani piirkonna riikide rühma, Euroopa - Ladina-Ameerika parlamentaarse assamblee ja Vahemere piirkonna parlamentaarse assamblee liikmete riikidesse, kuid väga ettevaatlikult.
Hoolitseda tuleb selle eest, et professionaalsus ei kaoks ja missioonidel säiliks Euroopa pitser.
Teiseks, eelarve eraldised Euroopa inimõiguste ja demokraatia instrumendile tuleb hoida 25% tasemel, koostada aastaaruanne aasta jooksul toimunud missioonide hindamiseks - see on kahtlemata äärmiselt oluline -, uurida interneti teel toimuvate valimiste julgeolekut - uus väljakutse valimiste vaatlejatele - ja eelkõige tegelda rohkem jätkutegevustega.
Jätkutegevused põhjustavad kõige suuremaid probleeme, ja raske on saavutada, et valimised oleksid selline demokraatiaprotsessi tõeliselt toimiv hoob, nagu nad peaksid olema.
Raport kirjeldab mitmeid jätkutegevuste kursse, kuid siin mainin ma ainult poliitilisi jätkutegevusi, ja pöördun peamiselt nõukogu poole.
On vastuvõtmatu, et juhul kui esindajad või presidendid võidavad valimised pettuse teel, ei lase nendega seotud Euroopa Liidu poliitika kuidagi märgata, et midagi oleks juhtunud.
Tavaline asi.
Samuti on mõeldamatu - ja õõvastav - et kui esindajad valitakse demokraatlikul teel, ei ole neil õigust austusele ja õiguspärasusele, mille valimised peavad kindlustama.
Meil on tuua kurvad näited minevikust, mis on viinud traagiliste olukordadeni.
Ma ei taha sellest teha õpikunäidet.
Kõnealune raport põhineb konsensusel ja mitte poleemikal, ja Euroopa on selle näol saanud suurepärase dokumendi.
See ei tohiks iseennast eitada.
<D>
- (IT) Hr juhataja, daamid ja härrad, ma keskendun kahele punktile.
Isegi täna ei ole miljarditel inimestel juurdepääsu veele ja sajad miljonid surevad selle tagajärjel.
Kliimamuutused teevad kindlasti olukorra halvemaks.
Hinda maksavad peamiselt sellised mandrid nagu Aafrika, mis juba taluvad kohutavaid tingimusi, ja kuigi nad saastavad vähem, mõjutavad kliimamuutused neid rängemini.
Õigus veele peab saama kohanemispoliitika peamiseks prioriteediks.
Ma ütlen "õigus", sest seda õigust ei ole veel sanktsioneeritud.
Rahvusvahelistes dokumentides viidatakse "vajadusele vee järele", samal ajal, kui tõelisi militaarsõdu ja majanduslikke sõdu peetakse eesmärgiga võtta vesi oma valdusse ja muuta see tarbekaubaks.
Seetõttu on vajalik sanktsioneerida õigus veele ja järgida poliitikat, mis selle õiguse rakendamist võimaldab.
Selles mõttes võib olla kasulik - ja siin pöördun ma voliniku poole - koostada veeprotokoll, et lisada see Kyoto järgsete lepingute teksti.
Koos veega käib muld.
Meil on üks Euroopa direktiiv, mis on vaja heaks kiita.
Me peame võitlema kõrbestumisega ja edendama mulla kui ühe kliima tasakaalu mõjuri rolli: see on meie direktiivi idee.
Erinevalt näiteks biodiisli tootmisest võib hea põllumajandustava tagada nii toiduainetetoodangu kui süsinikdioksiidi sidumise.
Kohanemine ei tähenda seega kliimamuutustele alla andmist, vaid sekkumist nende vastu võitlemiseks.
<D>
Austatud juhataja, romide olukord Euroopas halveneb.
Selle tõestuseks olid arengud Itaalias.
Me nägime, et vastuväideteta ksenofoobne ja rassistlik hüsteeria võib jagu saada tervest mõistusest.
Ühe inimese kuritegu toitis enneolematut lintšimist meedias.
See pani meid liikuma Euroopa kodanike põhiõiguste piiramiseni, mis põhineb üldisel rassistlikul ja ksenofoobsel hüsteerial.
Me ei saa lasta sellel juhtuda.
Kriminaalasjadega peavad tegelema juristid, mitte poliitikud või tsiviilisikud.
Ükskõik kui kohutav ja taunitav on Roomas aset leidnud kuritegu, ei tohi see viia meid selleni, et nõuame terve rahvuse kollektiivset vastutust.
Sündmused Itaalias paljastasid campo nomadi reaalsuse, milles elavad väga paljud romid.
Tõsiasi, et sellised situatsioonid põhjustavad pingeid ja ebastabiilsust, ei ole küsitav.
Sellepärast peamegi me tegutsema.
Mu esimene abiline on romi.
Integratsioon saab kiiresti jätkuda.
2005. aastal võtsime vastu resolutsiooni, mis nõudis ELi ja rahvusvahelist kooskõlastatud tegevust, et kiirendada romide kaasamist.
Seetõttu teen ma ettepaneku, et Euroopa Parlamendi liikmetena näitaksime, et me hoolime, ning sunniksime otsustajaid meiega ühinema.
Ma teen ettepaneku, et Euroopa Parlament looks püsiva Euroopa Parlamendi raportööri koha romide küsimuses, kes jälgiks romide olukorda Euroopas ning esitaks igal aastal komisjonile ja liikmesriikide valitsustele ettepanekuid.
Lisaks sellele peaksime kutsuma komisjoni üles asutama ELi romide kaasamise fondi ja romide allüksust komisjonis.
See tagaks romide kaasamise ELi poliitika nõuetekohase haldamise.
<D>
(DE) Austatud president, me vajame demokraatlikku revolutsiooni.
See on praegu ilmne G20 protsessist, mis on õnneks hoogu juurde saanud, sest sellega võivad liituda veel teisedki; võib ette isegi kujutada G3.
Kuidas oleks, kui nõukogu aitaks luua demokraatlikku kontrollimehhanismi, eriti kui arvestada tema konsensuse traditsiooni?
Sellest ei pruugi kohe saada maailma parlament, kuid see, mida praegu edendatakse, vajab demokraatlikku läbivaatamist valitud parlamentääride poolt ja seda palju suuremal foorumil, kui seda on Euroopa Parlament.
Ma sooviks eraldi rõhutada, et süsteemsete riskide küsimus tuleb lahendada põhimõtteliselt.
Eriti kui mõtleme probleemsetele olukordadele, milles me end 1998. aastast oleme pidevalt leidnud, alates LTCMi, Hypo Real Estate'i ja loomulikult Lehmaniga juhtunu tagajärgedest, siis peaksid sündima eeskirjad, mis välistaksid põhimõttelise probleemi, et miski on liiga "suur”, et ebaõnnestuda.
Lahenduse võib muidugi leida kartelliseaduste kaudu, kuid tegu on kindlasti olulise ülemaailmse küsimusega.
Mis aga puutub ülemaailmse tehingumaksu kehtestamisesse, siis 1999. aastal loodi siin, Euroopa Parlamendis Tobini maksurühm.
Tore, et siin on edasi liigutud.
Järelevalvepaketi osas on hädavajalik Euroopa tasandil tegutseda ja mitte lasta end tagasi hoida neil, kes püüdlevad vale Euroopa poole.
<D>
raktsiooni PPE-DE nimel. - (HU) Tänan, härra president.
Volinik, Euroopa demograafiline olukord sunnib ümber korraldama pensionisüsteeme ja tõstma vanusepiiri ja me kuuleme üha rohkem ja rohkem sisserände ohjamisest, selle asemel et mõista oma üle 50aastaste isikute varjatud potentsiaali.
Hästiorganiseeritud täiskasvanuõpe võimaldab spetsialistidel, kes on mitmekümneid aastaid töötanud, täiendada oma teadmisi ja muutunud olukordadega kohanduda.
See võimaldab ka täiskasvanuil, kes on tööturult välja langenud, kuid ei ole veel jõudnud pensioniikka, leida rakendust ja asuda ümberõppe, keele, IT ja muu ametialase koolituse abil uuesti tööle.
Niisugune täiskasvanuõppe funktsioon on eriti päevakohane Kesk- ja Ida-Euroopa riikides, kus tööhõivenäitajad on kõvasti alla EL15 keskmist.
Lisaks oma seosele tööturuga on täiskasvanuõppel veel ka kolmas, sotsiaalne ja isiklik dimensioon, kuna eakatele organiseeritud veebipõhised keeleõppe-, tantsu või kokakursused aitavad parandada nende elukvaliteeti ja luua positiivset meeleolu.
On kaks asja, mida mina pean tõhusale täiskasvanuõppe puhul eriti tähtsaks: ühelt poolt teavitamise ja juurdepääsu parandamine, edukate projektide esitamine ja asjaosalistega kogemuste jagamine.
Ärgem unustagem, et väga väike osa eakatest uutes liikmesriikides kasutab Internetti ja me peame kasutama konservatiivseid, traditsioonilisi meetodeid, mis on neile kättesaadavad.
Tähtis osa selles langeb kohalikele omavalitsustele, kes omavad üksikasjalikku ülevaadet kohalikest oludest ja vajadustest.
Teiselt poolt on vajaduste hindamine olulise tähtsusega ülesanne, see tähendab, liikmesriigid peavad jõudma kokkuleppele majandusosaliste, ettevõtete ja tööandjatega oma täiskasvanuhariduse programmide kujundamisel.
Arvestada tuleb kõnesoleva riigi majanduslike vajadustega, nii et täiskasvanuharidusele kulutatud summa ei osutuks ilmaasjata raisatud rahaks, vaid tooks nähtavat kasu üksikisikule, ühiskonnale ja majandusele.
Ma tahaksin õnnitleda proua Packi tema tähtsa ja õigeaegse raporti eest.
Tänan tähelepanu eest.
<D>
fraktsiooni PSE nimel. - Härra juhataja, mul on hea meel, et mul on võimalus rääkida sellest Kenya ajakirjandusvabadust käsitlevast resolutsiooni ühisettepanekust.
Olin aasta tagasi nagu paljud teisedki jahmunud ning pettunud, et pärast Kenyas toimunud võltsitud presidendivalimisi viisid tänavarahutused mässuni ning etniliste kokkupõrgeteni, levides üle kogu riigi, mille tulemusena tapeti enam kui tuhat inimest ning 350 000 inimest jäi koduta.
Aastataguste valimiste järel vägivalla eest vastutavad isikud tuleb tuua kohtu ette ning praegu on Kenyale oluline lepituse ja sallivuse etapp.
Selles kontekstis on väga halvaks uudiseks, et reedel, 2. jaanuaril 2009. aastal allkirjastas president Kibaki Kenya sideseaduse muutmise seaduse eelnõu, millega muudeti 1998. aasta Kenya sideseadust.
See seadus visatakse ajakirjandusvabadusele näkku ning sellega eiratakse Kenya valitsuse poolt allkirjastatud rahvusvahelisi konventsioone.
Kaks jagu kehtestavad tõhusalt valitsuse otsese tsensuuri meedia üle.
88. jaos antakse informatsiooniministrile märkimisväärsed volitused korraldada reide riiklikule julgeolekule ohtlikuks peetavatesse raadio- ja telejaamadesse ja monteerida maha nende saateseadmed.
46. jaoga antakse riigile pädevus reguleerida elektrooniliselt eetrisse antava ja trükis avaldatava meedia sisu.
Kenyas on sellele seadusele olnud vastu ajakirjanikud, peaminister Odinga ja ODM ning see viitab praeguses suures koalitsioonis tõsisele konsultatsioonide puudusele.
Pean kahetsusväärseks selle seaduse vastuvõtmist ning nõuan, et iga sideseaduse muudatuse tegemisel võetakse arvesse paljusid esitatud tingimusi.
<D>
komisjoni liige. - (ES) Euroopa Parlamendi president, peaminister, Prantsuse Vabariigi president, Euroopa Keskpanga president, daamid ja härrad, olen kindel, et väljendan enamiku siinolijate seisukohti, kui ütlen nüüd, kümme aastat pärast euro kasutuselevõttu, et olen eurooplasena euro edu üle uhke.
Tahaksin tunnustada Euroopa Parlamendi algatust tähistada meie ühisraha 10. aastapäeva siin, Euroopa Parlamendi täiskogu saalis Strasbourgis.
Euro ning majandus- ja rahaliit on olnud vaieldamatult edukad.
Nende kümne aasta jooksul on euro pakkunud liidu liikmetele palju hüvesid ning ta teeb seda ka praeguses sügavas majandus- ja finantskriisis.
Lühikese kümnendi jooksul on euro teenitult saavutanud tugeva ja stabiilse vääringu maine.
See on maailmas tähtsuselt teisel kohal ja tänu selle rollile rahvusvahelises majanduses saab seda kui kauplemisel ja rahvusvahelises rahanduses kasutatavat maksevahendit võrrelda dollariga juba nii mõneski vallas.
Lõppude lõpuks on euro kuueteistkümnes Euroopa Liidu liikmesriigis ligikaudu 330 miljoni inimese igapäevaelu osa.
Me kõik kanname oma rahakotis Euroopa jagatud identiteedi sümbolit, sest euro on lisaks valuutaks olemisele ka meie Euroopaga seotud plaanide keskne element, mis tuletab meile käegakatsutaval viisil meelde enam kui pool sajandit tagasi alanud lõimumisprotsessi hüvesid.
Euro on toonud meile aeglase inflatsiooni ja madalad intressimäärad tänu stabiilsust tagavale makromajanduslikule raamistikule.
Euro on andnud suure hoo liikmesriikide vahelisele kaubandusele ja investeerimistegevusele.
Viimase kümne aasta jooksul on euro toel loodud euroalal 16 miljonit töökohta - see näitaja ületab eelmisel kümnendil loodud töökohtade arvu kolmekordselt.
Euro on soodustanud finantslõimumist ja ühisturu arengut; ta on kaitsnud euroala liikmeid väliste šokkide eest; ta oli ja on ka edaspidi mitte ainult Euroopa majanduse, vaid ka maailmamajanduse stabiilsuse sammas.
Kahtlemata on kriis euro proovile pannud.
Ent need, kes arvavad, et majandus- ja rahaliit ei ole valmis tagajärgedega silmitsi seisma, eksivad üsna kõvasti.
Vastupidi - kui ühisraha poleks, oleks kriisi halb mõju märksa suurem.
Paljud liikmesriigid oleksid nüüd silmitsi vahetuskursi suure volatiilsusega ja võib-olla ka oma vääringu vastu suunatud spekulatiivsete rünnakutega.
Nende riigivõlaväärtpaberite hinnavahe oleks palju märgatavam kui praegu ja nende marginaalid, mille abil võidelda kriisiga eelarvestiimulite kaudu, oleksid väiksemad.
2005. aastal reformitud stabiilsuse ja kasvu pakt on julgustanud valitsusi oma eelarveid korda tegema, mistõttu võis 2007. aastal täheldada viimase 25 aasta kõige väiksemat eelarvepuudujääki, mis võimaldab neil nüüd kriisiga paremini toime tulla.
Kogu kriisi vältel on Euroopa Keskpanga tegevus ainult tugevdanud tema head mainet, mille ta saavutas juba majandus- ja rahaliidu algusaastatel.
Vajalike meetmete otsustav võtmine ja juhtpositsiooni haaramine koos tööstusriikide keskpankadega on lasknud Euroopa Keskpangal olla meie teejuht kogu selle aja vältel ja olnud paljuski abiks selle tohutu finantskrahhi ennetamisel.
Seda aastapäeva tähistades ei ole majandusolukord selline, nagu me oleks tahtnud, ent toimunu tõstab majandus- ja rahaliidu eeliseid esile selgemini kui iial varem.
Liiduga veel ühinemata riikide jaoks on euroala üha atraktiivsem võimalus; see leidis kinnitust eelmisel nädalal Bratislavas, kui me tervitasime enda hulgas europere uusimat, kuueteistkümnendat liiget Slovakkiat.
Euroopa Komisjon ja Euroopa Parlament peavad jätkama koostööd liikmesriikide, eurorühma, Euroopa Keskpanga ja rahvusvahelise kogukonnaga, et juhtida liikmesriikide majandus tagasi jätkusuutliku kasvu rajale.
Sellega seoses peavad komisjoni soovitused, mis pärinevad mõned kuud tagasi esitatud raportist, kus käsitleti majandus- ja rahaliidu kümmet esimest tegutsemisaastat ja mida arutati hiljuti ka siin istungisaalis, sama palju või isegi enam paika kui eelmisel kevadel.
Euro järgmise, vähemalt sama eduka kümnendi põhiteemadeks peavad olema suurem eelarvega seotud valvsus, selle ülekandumine teistele makromajanduslikele aspektidele, makromajanduspoliitika ja struktuurireformi vaheline seos, euro väliskuvand ning majandus- ja rahaliidu parem juhtimine.
Härra juhataja, lõpetuseks sooviksin avaldada austust ettenägelikele ja ambitsioonikatele euro loojatele, kelle kujutlusvõime ja otsusekindel tegutsemine on jätnud meile pärandiks vääringu, mille üle võivad uhkust tunda kõik eurooplased.
Me peame selle kordamineku põhialuseid kaitsma.
Kriis on avanud maailmamajanduses uue peatüki, kus majandus- ja rahaliit peab jätkama kõigi eurooplaste ühiste huvide ja eesmärkide saavutamist.
<D>
nõukogu eesistuja. - Soovin tänada härra Burke'i tema küsimuse eest lõunapoolsete koridoride kavade ja läheneva Tšehhi Vabariigi eesistumisperioodi jooksul toimuvate istungite kohta.
Me tagame, et need on kolm prioriteeti - energia, välissuhted ja majandus - mis on täielikult lõimitud ja omavahel seotud ja keskenduvad konkreetsele algatusele; see on üks neist.
Eelkõige on see suunatud usaldusväärsete energiatarnete tagamise eesmärgile kolmandate riikide ja piirkondadega mitmete energiasuhete väljatöötamise kaudu ning üritades tagada energiaressursside ning ka transiiditeede suurem mitmekesisus.
Eesistujariik kavatseb seda tööd edasi arendada teist strateegilist energiaülevaadet käsitlevas komisjoni teatises sisalduvate elementide põhjal.
Nõukogu peaks tegema selle teatise kohta järelduse veebruaris ning energiakindlus on 2009. aasta kevadise Euroopa Ülemkogu oluline teema.
Töö käigus on kavandatud väga palju koosolekuid kolmandate riikidega ja kolmandate riikide organisatsioonidega.
Neil koosolekutel tegeletakse kas ainult energiaga seotud teemadega või need hõlmavad energiat muude teemade hulgas.
Mis puutub eriarutellu strateegiliste energiakoridoride üle, millele austatud parlamendiliige viitab, siis korraldab eesistujariik järgmised kohtumised.
Kõige olulisemad on esimene, see on rahvusvaheline investeerimiskonverents Ukraina gaasitransiidi võrgustiku kohta, mis toimub Brüsselis 23. märtsil 2009.
Teine, nii-öelda lõunakoridori tippkohtumise istung, mille kavatseme korraldada koos idapartnerluse üritusega; see toimub Prahas mai alguses.
Selle istungi eesmärk on algatada vastastikku kasulik dialoog ELi ja nii transiidi- kui ka tootjariikide vahel Kaspia mere piirkonnas.
See peaks tooma kaasa energia tarneteede, tarnijate ja allikate suurema mitmekesistamise ning seega tugevdama ELi energiakindlust.
Üks erieesmärke on edendada Nabucco projekti.
Strateegilise energiakoridori teemat käsitletakse ilmselt ka EL-Venemaa energiateemalise alalise partnerluse nõukogu koosolekul, mis korraldatakse samuti Tšehhi Vabariigi eesistumisperioodil, ilmselt mais, selleks et valmistuda ELi ja Venemaa vaheliseks tippkohtumiseks, mida kavandatakse 22. maiks 2009.
Seega austatud parlamendiliikme osutatud strateegiliste energiakoridoride tähtsust kinnitas selgelt Ukraina-Venemaa gaasivaidlus jaanuari alguses.
Nõukogu võttis oma 12. jaanuari 2009. aasta erakorralisel istungil, mis pühendati sellele teemale, vastu järeldused, milles on toodud välja mitmed meetmed, mida tuleb võtta lühikese, keskmise ja pika aja jooksul.
Seega tegutseb eesistuja selle nimel, et tagada nende meetmete asjakohaste ja konkreetsete järelmeetmete kehtestamine, arvestades seda, kui prioriteetseks ta peab energiakindluse teemat.
<D>
Hääletasin just komisjoni 2011. aasta tööprogrammi poolt, kuid reservatsioonidega.
See ei sisalda enam lubatud teavet ettevõtluse ja tööstuse peadirektoraadilt ettevõtte ühiskondliku vastutuse (EÜV) teemal.
Selle asemel on siseturu ja peateenuste peadirektoraat alustanud Interneti-konsultatsioone teemal, mis puudutab ettevõtete finantseerimist mittepuudutava teabe avaldamist.
See on ärevusttekitav ning viitab võimalikule poliitikamuutusele.
Siseturu ja teenuste peadirektoraat ei küsi enam, kas EÜV vallas on ELi määrust vaja, vaid küsib selle asemel, kuidas seda struktureerida tuleks.
Ettevõtluse ja tööstuse peadirektoraat korraldas mitmeid läbipaistvuse töötube, millest selgus, et peaaegu kõik tööandjad ja ametühingud olid väga tugevalt kohustusliku EÜV vastu.
Alates 2006. aastast on ettevõtluse ja tööstuse peadirektoraat protsessi ohjanud, sest EÜV algatustega aitavad ettevõtted kaasa säästliku keskkonna loomisele, mis on osa nende äritegevusest.
Algatused on ettevõtjaliku kohustuse tulemus ning põhinevad individuaalsel algatusel ja vastutusel.
Põhikontseptsiooni puhul on olemas konsensus, mida on välja töötatud aastaid paljudel mitme osapoole kohtumistel.
Ettevõtluse ja tööstuse peadirektoraadil on institutsionaalne teave, mida kasutatakse nende protsesside ohjamiseks.
Kutsun komisjoni üles jätma EÜVde haldamise ja struktureerimise vastutus ettevõtluse ja tööstuse peadirektoraadile.
Olen jätkuvalt vastu kohustuslikule EÜVdest raporteerimisele, kuna see tekitab uut bürokraatiat ning peletab ettevõtteid võtmast endale vabatahtlikke lisakohustusi.
<D>
Härra president, ma ei soovi avaldada tänases arutelus survet Tšehhi senaatoritele või iiri rahvale ning seetõttu suurendan hoopis rõhku komisjonile ning eriti selle presidendile.
Eeldatakse, et Euroopa Ülemkogu nimetab president Barroso ametisse veel teiseks ametiajaks ning sellistes tingimustes sooviksime näha ning arutada manifesti härra presidendilt.
Kas ta avaldab programmi ning mida see sisaldab?
Kindlasti peaks olema selle keskmes järeldused finantskriisist ja majanduse kokkuvarisemisest, eriti veel seetõttu, et lähenemas on 2012. aasta eelarve läbivaatamine.
Peame muutma eelarve suurust ja kuju nii, et see vastaks paremini meie peamistele poliitilistele prioriteetidele.
Uus komisjon peaks võitlema säästlikkuse ja lisaväärtuse loomise nimel kulutuste liigutamise eest siseriiklikult tasandilt Euroopa tasandile.
Tähtsa eesmärgina peaks olema kaasatud eurotsooni laienemine ning toetus palju tugevamale eurorühmale, mis on pühendunud kitsamale rahanduskorrale ning ühisele majanduspoliitikale, mitte ainult nendele halvasti koordineeritud siseriiklikele mikromajanduslikele poliitikatele, mis hetkel on kasutuses.
Ning, jah, kaasatud peaks olema ka ettepanek eurobondide korjamiseks ning suuremaks riiklikuks järelevalveks finantssektori üle ja korralik fiskaalstiimul, millega kaasneb korralik kaubandusstiimul, mille algatas Doha kaubandusläbirääkimiste jätkamine.
<D>
raportöör. - (EL) Hr juhataja, lubage mul tänada kõiki neid, kes on võtnud sõna sellel eriti tundlikul teemal, ja lubage mul teha mõned märkused.
Hr Maaten ja teised kõnelesid Euroopa doonorikaardist, mille me oleme lisaks liikmesriikide süsteemidele kasutusele võtnud.
Hr Maaten mainis mõningaid õigeid arvandmeid: 80 % küsitletutest olid poolt, aga vaid 12 protsendil on doonorikaart.
Ent teised statistilised andmed peaksid andma meile põhjust muretsemiseks: 50 % nendest, kellel oli doonorikaart, ei loovutanud elundeid vajamineval hetkel põhjusel, et nende perekonnad olid vastu.
Seega on probleeme, mille puhul me ei saa olla kindlad, et need Euroopa doonorikaardi abil lahendatakse.
Mis puudutab Hr Matsakise tõstatatud küsimust "eeldatava nõusoleku" kohta, siis see on liikmesriikide probleem.
Mu parlamendiliikmest kolleegi sõnul, kes rääkis Šotimaast, lahendab eeldatav nõusolek probleemi.
Liikmesriikide otsustada on, kas selline meede vastu võtta.
Me ei tohiks unustada subsidiaarsuse põhimõtet.
Sel juhul peame vaatama, millised süsteemid on õnnestunud, et saaksime vahetada kogemusi ja teadmisi menetluste kohta, nagu Hispaania puhul, millele on vihjanud Sornosa Martínez.
Miks meil ei ole erinevates haiglates koordinaatoreid, erialaarste ja -õdesid, kes on võimelised tundma ära potentsiaalsed doonorid, et siirdamised saaksid jätkuda ja me saaksime nõnda suurendada elundite kättesaadavust?
Pr Auken, keda täna kohal ei ole, on öelnud, et me pole kunagi võimelised elundidoonorluses elundinappust korvama.
Arsti ja teadlasena on mu vastus, et võibolla mina ei ela nii kaua, et seda päeva näha või näevad seda tulevased põlvkonnad, kuid eelolevate aastakümnete jooksul suudame me valmistada soovitud elundi elundit vajava inimese, olgu tema nahast või mujalt, pärit rakkudest.
Volinik, te kõnelesite nabanöörivere rakkudest ja nende nappusest.
Lubage mul nüüd rõhutada, et me tõesti ei tohi lasta langeda neil tulu eesmärgil tegutsevate erafirmade kätte.
Minu kodumaal Küprosel osutab Karaiskakio fond seda teenust tasuta.
On ka kolm erafirmat, kes nõuavad lapsevanematelt nabanöörivere rakkude säilitamise eest tasu.
Need rakud on ka eelrakud ja tüvirakud; need on väga hinnalised, nagu te teate.
Mida ma oskan öelda kaubandusele tehtud viite kohta?
Mu parlamendiliikmest kolleeg viitas Carla Del Ponte raportile.
Ausakt öeldes lootsin ma kõnealust raportit varem näha.
Loomulikult ei ole veel rohkem tõendeid selle kohta, et elunditega kauplemine toimub ka laienenud Euroopa Liidus.
Tänan teid kõiki veel kord.
Arvan, et nüüd on meile kui Euroopa kodanikele jõudnud kätte aeg meetmed võtta.
Me peame mobiliseerima, koordineerima neid ja tõstma teadlikkust inimeste seas meie ümber ja näitama head eeskuju: me peame ise elundidoonoriteks hakkama.
<D>
Proua juhataja, iga liikmesriik Euroopas võitleb kontrollimatute energiahindade vastu.
Seega jäätmete käsitlemine võimaliku olulise kütusena on, ma usun, nii mõistlik kui ka vajalik.
See on mõlemat pidi võidukas olukord - nii hiiglaslike jäätmete kogustega tegelemine kui alternatiivse energiaallika kindlustamine, eriti seistes vastamisi energiakriisi ja kasvava sõltuvusega ebakindlatest välismaistest naftatarnetest.
Seega ei saa ma aru mõningate vaoshoitusest, seistes silmitsi jäätmetest saadava energia edendamise ilmsete eelistega.
Kardan, et mõned kolleegid peavad oma ringlussevõtu ja jäätmete põletamise vastaseid dogmasid nii kalliks, et on valmis ohverdama võimaluse saada jäätmetest soojust ja energiat.
Pean ütlema, et sellega eksivad nad põhjalikult.
Lisamärkusena võin öelda, et toetan tugevalt "taaskasutamise” mõiste laiendamist direktiivis, tehes vaieldamatult selgeks, et jäätmetest toodetav energia on jäätmete taaskasutamine, mitte kõrvaldamine.
Peaksime eelkõige rakendama seda põllumajandussektoris, kus selleks on palju võimalusi.
<D>
komisjoni president. - Jah, teil on õigus.
Esiteks on meil õigusaktid.
Meil on siduvad uued standardid ja nõuded, mida kohaldatakse avamerel toimuva puurimise ja seal asuvate naftatootmisobjektide suhtes ning mis käsitlevad seadmeid, töötajate ohutust, keskkonnasäästlikkust, õnnetuste ärahoidmist ja nendeks valmisolekut.
Lisaks on liikmesriigid jõustanud hulgaliselt riiklikke õigusakte, et säilitada Euroopas avameretegevuse suur ohutus.
Teiseks on meil reageerimissüsteem, mille abil ollakse valmis võitlema naftatankerite või puurimispaikade ja tootmisobjektide leketest tingitud katastroofidega.
See süsteem hõlmab hulka Euroopa Meresõiduohutuse Ameti ohjatud vahendeid, mis keskenduvad reostuse ärahoidmisele ja sellele reageerimisele.
Kolmandaks on meil olemas ühenduse kodanikukaitsemehhanism, mille abil on võimalik reageerida igasugusele suuremale kriisiolukorrale.
Mis puudutab teie konkreetset küsimust vastutuse kohta, siis enamik Euroopa Liidu ohutuse- ja keskkonnaalaseid õigusakte ei käsitle üksikuid tööstusharusid, kuid me võime näha, et neid õigusakte saab kohaldada kõikide oluliste majandussektorite suhtes.
ELi õigusaktides on sätestatud ohutuse miinimumstandardid, mida liikmesriigid peavad püüdma kõikides oma riigi õigusaktides järgida.
See on kooskõlas lähimuspõhimõttega.
<D>
Hr juhataja, volinik, daamid ja härrad, kõigepealt tahaksin tänada parlamendiliikmeid, kes aitasid kaasa selle resolutsiooni ettevalmistamisele.
Tahaksin rõhutada, et seda toetavad kõik fraktsioonid.
Millest selline üksmeel?
Kahtlemata seepärast, et see peegeldab meie rahulolematust komisjoni suhtumise ja lähenemisega, mis tuleneb demokraatia eitamisest, mille tunnistajaks Euroopa Parlament on selles küsimuses juba nädalaid olnud.
Komisjoni otsustavus mitte arvestada parlamendiliikmete ja ekspertide arvamust klooriga töödeldud kanaliha sisseveo küsimuses on tõesti hirmutav.
Jah, hr Verheugen vastutab läbirääkimiste eest oma Ameerika Ühendriikide kolleegiga, et edendada kaubandust kahe regiooni vahel, kuid kas ta võib seda teha Euroopa tervishoiunorme ohverdades?
Kuidas saab komisjon anda rohelise tule sedasorti eelnõule, tehes ettepaneku üksnes kohustusliku märgistamise ja sätete läbivaatamise kohta 2 aasta möödudes ja nii edasi?
Kas komisjon võib selgitada, miks ta pärast tunnistamist, et tal puudus teave nende ainete kohta, ei asu ettevaatlikule seisukohale?
Viidete puudumine Ühendriikide haiguste tõrje ja ennetamise keskuse (CDC) järelduste suhtes on samuti kummaline, sest mõni nädal tagasi avalikustas see salmonella, listeeria ja muude bakteritega saastumise ja nakatumise tõusu.
Miks peaksime importima meetodit, mida ei ole veel katsetatud ega kontrollitud?
Veel üks tähtis punkt, mida meeles pidada, on see, et Euroopa toiduohutust käsitlevate õigusaktide rakendamine nõudis aastatepikkust tööd ja koostööd tööstusharu asjatundjatega, kes nõustusid investeerima, täitmaks Euroopa kodanike ootusi.
See lähenemine, mis hõlmab kogu toiduahelat, on kõige jätkusuutlikum moodus patogeenide taseme alandamiseks.
See oli meie tehtud valik, ja kas te tõesti arvate, et saab rajada usalduslikku suhet ning kindlat ja usaldusväärset partnerlust, kui me ei suuda taaskinnitada omaenese põhimõtteid ja väärtusi oma Ühendriikide partneritele?
Mul on veel üks küsimus: kas importkauba kohta kehtivad samad reeglid, kui Euroopa linnuliha suhtes?
Lõpetuseks, lõpetan oma sõnavõtu osutades, et see otsus on üha mõistetamatum, arvestades, et Euroopa Komisjon on otsustanud anda vasturünnaku WTO-le selle vaidluste lahendamise organi otsuse pärast hormoonidega töödeldud loomaliha kohta.
Arvan, et tarbijate hulgas, kes on tunnistajaks sellele risti vastupidisele seisukohale, valitseb tohutu segadus ja arusaamatus.
See tõesti seab küsimuse alla Euroopa Komisjoni võetud poliitilise liini toidu kvaliteedi ja ohutuse suhtes.
Euroopa Liidu Nõukogu avaldab peatselt oma arvamuse komisjoni ettepaneku kohta.
Palume tal võtta arvesse parlamendi ning toiduahela ja loomatervishoiu alalise komitee seisukoht: seada tervis kaubandusest tähtsamaks.
<D>
fraktsiooni Verts/ALE nimel. - (NL) Hr president, volinik, daamid ja härrad, ma piirdun oma sõnavõtus komisjoni ja parlamendi eelarve täitmisele heakskiidu andmisega.
Mis puutub komisjoni eelarve täitmisele heakskiidu andmisesse, seisame silmitsi probleemidega, mida on küllaldaselt selgitatud, eriti raportööride poolt: asjaolu, et kontrollikoja aruandes esitati palju struktuurifondidega seotud probleeme, et 12% ei oleks tegelikult pidanud välja maksma (4 miljardit eurot, mis on väga suur summa), ning seoses välissuhetega muu hulgas asjaolu, et koostöö ÜROga kulgeb viletsalt ja ebakindlalt.
Need on probleemid, mida oleme arutanud.
See oli oluline heakskiidu andmine, kuna see oli viimane selline enne valimisi.
Järgmine heakskiidu andmine toimub järgmisel aastal, kuid see toimub valimiste-eelsel perioodil.
Seepärast oli see oluline heakskiidu andmine ja me oleme pidanud nõudma dialoogi.
Mul on hea meel, et me tegime seda väga konstruktiivselt, fraktsioonide kaupa.
Tõsiasi, et me oleme volinike Špidla ja Hübneriga kaks korda arutelu korraldanud ning et meie, hr Jørgensen, hr Mulder, pr Gräßle ja mina, oleme ühise kirja kaudu saanud komisjonilt teavet, on viinud suurepärase tulemuseni.
Ma loodan siiralt, et järgmisel aastal saavutame me veel parema tulemuse.
Parlamendi osas soovin ma keskenduda kahele põhiprobleemile.
Mis puutub assistentide põhimäärusesse, siis on meil siseaudiitori teostatud siseaudit.
Ma pean teda usaldama, see on suurepärane dokument.
Ma ei saa ikkagi aru, hr president, miks teie ja büroo ei ole seda auditit avaldanud.
Seda on praegu saladuses hoitud, kuid see ei ole vajalik, kuna meie, parlamendina, oleme alati palunud selle auditi läbiviimist ja uurimise teostamist sekretariaadi hüvitiste haldamise kohta.
Ma olen kindlalt veendunud, et me peame seda põhimäärust rakendama.
Ma olen esitanud mitmeid muid muudatusettepanekuid hr Pomés Ruizi teksti tugevdamiseks.
See peaks toimuma dialoogis parlamendiga, kuid eelkõige dialoogis nõukoguga, sest kui lähitulevikus pöördume nõukogu poole probleemiga, mida ta ei suuda püsivalt jälgida, siis ei ole me jõudnud sinna, kus me peaksime olema.
Seepärast peab seda tegema dialoogis komisjoni ja nõukoguga.
Viimane probleem, mida ma soovin ära märkida, on see, et vabatahtlik pensionifond teeb mind väga murelikuks.
Esiteks suureneb aktuaalne eelarvepuudujääk ning teiseks soovin ma ka, et vabatahtlikus pensionifondis osalejate nimekiri lõpuks avaldatakse.
<D>
komisjoni asepresident. - (DE) Härra juhataja, austatud parlamendiliikmed, ma sooviksin alustuseks tänada raportööri härra Csibit tema silmapaistva töö eest selle ettepaneku kallal ning öelda, kuivõrd rahul ma olen sellega, et tema töö võimaldas juba esimesel lugemisel kokkulepet saavutada.
Kõnealuse ettepaneku sisu on puhtõiguslikust vaatenurgast piiratud.
See koosneb olulisel määral olemasoleva ökodisaini direktiivi reguleerimisala laiendamisest ka kaugemale, kui praegu hõlmatavad energiat tarbivad tooted, et sisaldada kõiki energia tarbimisega seotud tooteid.
Poliitilisest vaatenurgast on see muutus siiski ülima tähtsusega.
See on tähtsaks sammuks teel kolmanda tööstusrevolutsiooni poole Euroopas, et muuta meie Euroopa riikide majandusi vähem süsinikdioksiidiheiteid tootvate riikide majandusteks.
Mul on olemas ettekujutus, milline on tuleviku Euroopa toode.
Tuleviku Euroopa toode, mis kannab märgistust "Made in Europe” (toodetud Euroopas), on kõige uuenduslikum, turvalisem ning ka kõige energiatõhusam ja loodusvarasid säästvam toode.
Ma olen veendunud, et Euroopa juhtiv roll energiatõhususe ja ressursside kokkuhoidliku kasutamise alal ei too kasu mitte üksnes keskkonnale, vaid ka meie tööhõivenäitajatele.
Keskkonnasõbralikud tooted ja protsessid edenevad praegu majanduslikus mõttes hoogsalt, isegi käesoleva kriisi ajal, ning see jätkub ka edaspidi.
Minu arvates on asjaomane direktiiv heaks näiteks integreeritud tootepoliitikate kohta.
See on juba tõestanud oma väärtust ning seoses energiat tarbivate toodetega näeme häid tulemusi.
Käesolevas direktiivis on sätestatud raamistik ökodisaini nõuete kehtestamiseks, mis võtavad arvesse toote tegelikku keskkonnamõju kogu selle olelustsükli jooksul.
Nagu härra Csibi on juba öelnud, sillutab see direktiiv teed tööstuse vabatahtlikule algatusele.
See kitsendab ametlikult kindlaks määratud nõudeid ainult nendele toodetele, mille puhul on oluline säästupotentsiaal võimalik majanduslikult elujõulisel viisil.
Kehtiv direktiiv annab juba praegu tähtsa panuse Euroopa heitkoguste vähendamise eesmärkide saavutamisse, kaotades ära elektripirnid, boilerid ja paljud teised energiat raiskavad tarbekaubad.
Käesoleva direktiivi reguleerimisala laiendamine kõikidele energiat tarbivatele toodetele toob kaasa tohutu potentsiaali edaspidiseks energiatarbimise ning seeläbi ka süsinikdioksiidiheite vähenemiseks.
Kokkuvõttes jääb nüüd iga energia tarbimist mõjutav toode selle direktiivi reguleerimisalasse.
Seepärast sisaldab see ka neid tooteid, mis ise kasutamisel otseselt energiat ei tarbi, kuid mõjutab kaudselt energia tarbimist.
Seega saab nüüd sätestada nõudeid ka vett kasutavate toodete ja akende puhul.
Ma toon ühe näite: lihtsalt topeltklaasiga akende osakaalu suurendamine võib aastaks 2020 säästa 30% rohkem energiat.
See on võrdne 55 000 gigavatt-tunni säästmisega, mis hoiaks kokku 27 megatonni süsinikdioksiidi ehk kahe kuni kolme aatomielektrijaama toodangu.
See illustreerib, millist tohutut mõju selliste muutuste ilmne ohutus võib varjata.
Komisjon kavatseb jätkata oma kestvat tööd ökodisaini direktiivi umbes 25 rakendusmeetme kallal, mis sätestati selle 2009.-2011. aasta tööplaanis.
Lisaks sellele, pärast vastavalt käesoleva direktiivi artiklile 16 ökodisaini konsultatiivfoorumiga konsulteerimist sätestab see, millised tooted lisatakse teise tööplaani 2011. aasta 21. oktoobriks.
Aastaks 2012 vaatab komisjon ka vastavalt artiklile 21 läbi, kas on asjakohane laiendada käesoleva direktiivi reguleerimisala ka toodetele, mis ei mõjuta energia tarbimist, kuid millel on seos ressursside säilitamisega.
Nagu esimesel lugemisel kokkuleppeni viinud läbirääkimistel kokku lepitud, esitab komisjon avalduse.
Parlament on sellest avaldusest teadlik.
Ma annan selle pärast käesolevat istungit juhatusele üle.
Selle ettepaneku esimesel lugemisel kiire vastuvõtmise tõttu saab komisjon nüüd oma säästvat tööstuspoliitikat rakendada ning asuda otse teiste konkreetsete energiat säästvate ja süsinikdioksiidiheiteid vähendavate sammude välja mõtlemise juurde.
Lõpetuseks lubage mul ära märkida, et parlamendi, nõukogu ja komisjoni vaheline tihe koostöö kiirendas läbirääkimisi.
Mul on väga hea meel teile öelda, et komisjon tunneb, et ta saab toetada kõiki raportööri, härra Csibi poolt esitatud muudatusettepanekuid.
Tänan.
<D>
Viisade ühiseid konsulaarjuhiseid muutev määrus määratleb juriidilise raamistiku, mis on vajalik biomeetriliste identifikaatorite lisamiseks viisainfosüsteemi (VIS), ja ka meetmed viisataotluste vastuvõtmiseks ja läbivaatamiseks.
Antud määrus pakub viisataotluste kogumiseks välja koostöövõimaluse välise teenusepakkujaga.
Arvan, et väliste pakkujatega koostöö tegemiseks pakutud põhjused pole õigustatud ja põhjustavad viisakauplemise riski.
Kuigi määrus sätestab, et liikmesriigid jäävad tegutsema operaatoritena ja välised teenusepakkujad on operaatori poolt volitatud inimesed, arvan, et vastamata on jäänud eraisikute andmete kaitsmine, kui nende biomeetrilisi andmeid käsitletakse ja neid vahetatakse.
Õigus kehtestada teenustasu lisaks tavapärasele viisatasule, põhjustab liikmesriigiti viisade hindade erinevuse.
Olen ka täiesti veendunud, et ka viisataotluste arv liikmesriigiti saab olema erinev.
Soovitan nendel liikmesriikidel, kes kasutavad viisataotluste vastuvõtmisel ja läbivaatamisel "allhanget” seda ohtu meeles pidada ning oma juriidiline raamistik üle vaadata, et see minimeeriks viisataotluste kogumise võimaluse välispakkujate poolt.
<D>
(LT) Kümme aastat tagasi leppis Euroopa Liit kokku relvaekspordi toimimisjuhendis.
Kahjuks seda ei rakendata.
Suletud uste taga istuv nõukogu ei suuda vastu võtta ühist seisukohta.
Väga oluline oleks teada, millised riigid on selle vastu ning kes lõikavad suurt kasu inimeste verest ja pisaratest.
Euroopa Parlament võttis märtsis vastu selleteemalise resolutsiooni.
Ent ajal, kui meie siin kõneleme, liiguvad Euroopa Liidus toodetud relvad üha suureneva ebaseadusliku voona konfliktipiirkondadesse ja satuvad kurjategijate kätte.
Paradoksaalselt lähevad need relvad ka riikidesse, millele EL annab tohutut arenguabi.
Euroopa Liidu Nõukogu eesistujariigid - Prantsusmaa ja võib-olla lõpuleviijana ka Tšehhi - peavad tegema kõik võimaliku, et relvaekspordi toimimisjuhend heaks kiita ja vältida selliselt ELi relvade vastutustundetut üleandmist kurjategijatele.
Kui see ei õnnestu, tuleb seda takistavad asjaosalised avalikustada.
<D>
komisjoni liige - Kiire Internetiühendus on tuleviku Internetiühendus ja me ei taha, et see oleks kättesaadav ainult vähestele.
Seepärast on infoühiskonna saavutamine kõigi jaoks üks Lissaboni strateegia loosungeid avatud ja konkurentsivõimelistele turgudele.
Kuna meie õigusaktid täna, isegi enne reformi, võimaldavad seda avatud lähenemist e-kommunikatsiooni raamistikule - seda toetavad ka konkurentsi üldeeskirjad - on see muutnud turud konkurentsile liiga avatuks, mis omakorda on Euroopas toonud kaasa lairibavõrkude tagamise.
Olen mures, et mõnes riigis töötas see hästi - riikides, kus konkurents hästi toimib, kus kasutajate arv on kuni 37 %, isegi 40 % -, samas kui mõnes riigis on kasutajate arv väga madal.
Tahaksin sellise erinevuse likvideerida.
Tahaksin need, kes praegu on redeli allosas, tuua ülespool.
Seepärast teeb komisjon ettepaneku reformi osana võimaldada komisjonil jälgida riiklike reguleerivate asutuste kehtestatavaid regulatiivseid parandusmeetmeid, mida toetab võimalus, et riiklikud reguleerivad asutused rakendavad ülesannete lahusust, kui arvavad, et see on turgude avamiseks vajalik.
Samaaegselt on komisjoni prioriteediks konkurentsivastase käitumisega tegelemine.
Näiteks 2003. aastal trahvisime Prantsusmaa Télécomi ja Deutsche Telekomi kuritarvitava käitumise eest lairibaturul ning kõige viimasena, 4. juulil 2007 tegi komisjon trahvi Telefónicale, kuna see kasutas ära oma valitsevat seisundit liiga väikese hinnavahe näol Hispaania lairibaühenduse turul.
Tahaksin ka öelda, et märtsis 2006 avaldati teatis lairibalünga likvideerimise kohta.
Usun tõesti, et vajame lairibaühendust kõigile ja seega leian, et peame kehtestama piirkondlikke ja kohalikke vajadusi arvesse võtvad riiklikud lairibastrateegiad.
Tulles läbipaistvuse kohta esitatud küsimuse juurde, siis komisjon kavatseb peagi käivitada veebiportaali, mis peaks käivituma mais-juunis 2008 ja mis hõlmab lairiba ja kodanike küsimust.
Viimaks tuleb veel ühe tähtsa asjaoluna märkida, et komisjon pooldab riiklike vahendite, kaasa arvatud ELi vahendite - struktuurifondide - kasutamist selleks, et laiendada lairibaühendust piirkondades, kus kaubanduslik kasutamine ei ole piisav.
Mitmed sellised projektid on juba loodud.
Samuti toetame infoühiskonna arendamist regionaalpoliitika kaudu.
Umbkaudse hinnangu alusel on investeeringute väärtus umbes 15 miljardit eurot, mis moodustab 4,4 % kogukulutustest ajavahemikul 2007-2013, ja sellest arvust 2,2 miljardit eurot loodetakse kulutada lairibainfrastruktuuridele.
Nende ühiste pingutuste teel loodame me tänane kasutajate arv - kus meil on neli maailma juhtivat lairibakasutajat - teeb paljudest riikidest selles osas juhtfiguurid maailmas ja eriti Euroopas.
<D>
Härra juhataja, raportis viidatakse ELi Solidaarsusfondi kasutamisele, millest me veidi varem kõnelesime.
Ja osa minu piirkonnast sai või saab sellest rahast kasu, eriti Lincolnshire'i põhjaosa, kus me nägime suuri üleujutusi.
Kuid ma mõtisklen, et kas Lincolnshire'i elanike meelest oleks see raha hästi kasutatud.
Me maksame Euroopa Liidule nii palju raha ja peame siis raha endale tagasi kerjama, kui meil seda oma tarbeks vaja on.
Iga tagasisaadud kahe naela eest oleme algselt sellesse kassasse andnud viis naela.
Ma tõesti mõtlen, kas meil oleks võimalik seda raha paremini kulutada.
Nagu ma varem hääletuse selgitustes mainisin, valmistab mulle suurt muret ka see, kuidas me koostame paranduseelarvete projekte.
Eri eelarveridade vahel liiguvad hiiglaslikud rahasummad ja väga vähestel inimestel on toimuvast ülevaade.
Täna liigutame me lihtsalt paar miljonit eurot Galileo jaoks siia ja paar miljonit eurot sinna, kuid varem on tegemist olnud sadade miljonite eurodega.
Ma tõesti imestan, kas parlamendi poolt on õige teha meie kohustuseks järelevalve Euroopa maksumaksjate raha üle.
<D>
nõukogu eesistuja. - Austatud juhataja!
Tänan teid taas selle väga tähtsa küsimuse tõstatamise eest.
Usun, et oleme jõudnud üldiselt kokkuleppele, et teenuste direktiiv on väga oluline ning on tõesti hädavajalik püüda see võimalikult kiiresti rakendada.
Nagu eelmised eesistujariigidki, teeb eesistujariik Rootsi oma parima, et selleks sujuv ja kiire protsess tagada.
Nõukogu eri formeeringutes on meil toimunud mitmeid arutelusid.
Oleme pidanud selle üle seminare ja arutelusid ning see on võetud päevakorda, et tegelikke selleteemalisi edusamme julgustada.
Siiski on jäänud peaaegu kaks kuud ning vastus küsimusele, kes on mahajääjad, võib veel muutuda.
Veel on aega!
Meie eesmärk on selge - ning ma tean, et see on ka komisjoni eesmärk -, et kõik liikmesriigid rakendaksid direktiivi 28. detsembriks 2009.
Võivad küll esineda mõned viivitused, mida me muidugi taunime, kuid ma tean, et kõik riigid töötavad nii kiiresti kui võimalik.
Esitati küsimus, kuidas hakkavad toimima kontaktpunktid.
Noh, neid pole praegu veel olemas, aga nende eesmärk on toimida kasutajasõbralikul ja tõhusal viisil ning sisaldada kogu asjakohast teavet, mida on tarvis nii teenuseosutajatel kui ka tarbijatel.
Liikmesriigid on teinud komisjoniga koostööd, varustades seda kõigis keeltes kättesaadavate teabelehtedega hõlbustamaks kodanike ja tarbijate ligipääsu asjakohasele teabele.
Paljud liikmesriigid on teinud ka ise jõupingutusi, et levitada selle direktiivi kohta teavet.
On olemas ka kokkulepe luua ühine logo, et eri veebilehtede ja kontaktpunktide vahel naivgeerimine kasutajatele lihtsamaks muuta.
Kuigi see pole kohustuslik, hakkavad mõned liikmesriigid pakkuma oma kontaktpunktides teavet töötajate õiguste ja tööseaduste kohta.
Teenuste direktiiv ei hõlma tööõigust ning sellest on välja jäetud töötajate lähetamine.
Mu Rootsi kolleegide mulle esitatud küsimus on Rootsi probleem.
Me uurime seda asja, kuid see jääb praeguse arutelu teemast pisut kõrvale.
Mul oleks hea meel, kui tuleksime selle juurde tagasi rohkem rahvuslikus kontekstis.
Teenuste direktiiv on oluline.
See teeb teenuseosutajate elu lihtsamaks, hõlbustab vaba liikumist, on kasulik investeeringutele, kasvule ja tööhõivele ning väga hea kodanike jaoks.
Kodanikud vaatavad meie poole, et olla kindel direktiivi võimalikult kiires rakendamises, kuna see teeb nende elu lihtsamaks.
Meie vastutusel on tagada, et teeme selleks oma parima.
Tahaksin parlamenti veel kord tänada, mitte ainult panuse eest teenuste direktiivi hääletamisel ja vastuvõtmisel, vaid ka valvekoerana käitumise ning nõukogu ja komisjoni pideva raputamise eest, et teeksime selle direktiivi rakendamisel kõik, mida suudame.
Aga ikka on jäänud mõnevõrra aega ja võib-olla tuleme selle arutelu juurde eesistujariigi Hispaania juhtimisel järgmisel aastal veel tagasi.
Komisjon jätkab endiselt selle direktiivi väga hoolikat jälgimist.
<D>
(RO) Reisipakettide direktiiv hõlmab transpordi- ja majutusteenuste kõrval ka muid seotud teenuseid, mida pakutakse puhkusepaketi raames.
Selles sätestatakse ka tarbijate õigused ning levitajate ja turismiteenuste pakkujate kohustused.
1990. aasta direktiivis ei õnnestu arvesse võtta selliseid uusi suundumusi nagu puhkusepakettide ostmine ja nende eest maksmine interneti teel.
Interneti kasutamise sagenemine ja odavmüügiettevõtjate esilekerkimine on pannud 23% Euroopa turistidest ja 20% Euroopa leibkondadest ostma kohandatud puhkusepakette selleks spetsialiseerunud veebisaitidelt.
Seega tuleb direktiiv läbi vaadata, et sellega hõlmata ka nn dünaamiliste puhkusepakettide pakkujad.
Tarbijaid tuleb täielikult teavitada nende õigustest ja sellest, mismoodi on need õigused igas pakutavas võimaluses tagatud nii tervikliku puhkusepaketi kui ka selle iga koostisosa puhul.
Minu arvates on oluline ka see, et reisiteenuseid pakkuvad veebisaidid oleksid akrediteeritud.
See aitab tagada, et turismiteenuse pakkuja identsust on võimalik kindlaks määrata, ning kui asja veelgi edasi arendada, siis tekib selge arusaam vastutusest seoses pakutud teabe ja teenustega.
Komisjoni 2009. aasta jaanuaris avaldatud uurimus tarbija soovil koostatud puhkusepakettide kohta, mida teatakse dünaamiliste pakettide nime all, näitab, et internetist ostetud puhkusepakettide osakaal tõusis 2009. aastal 12% võrra, kuigi nende rahaline väärtus moodustab kõigest 25%müüdud turismiteenuste koguväärtusest.
Internetis tehtud ülekannetest 66% on otsesed ostud lennuettevõtjate ja reisikorraldajatele veebisaitide kaudu või eraldi veebisaitide kaudu, mis pakuvad viimase hetke reisipakkumisi.
Turistid eelistavad dünaamilisi pakette sellepärast, et tavaliste puhkusepakettide ja kvaliteetsemate teenustega võrreldes pakuvad need suuremat paindlikkust, madalamaid hindu ja kvaliteetsemaid teenuseid, või sellepärast, et nad ei leia tavalisi puhkusepakette, mis vastaksid nende soovidele.
Pealegi saab dünaamiliste puhkusepakettide ostmisel maksta ainult interneti teel.
Siiski oli Euroopa tarbijakeskuste võrgustiku kaudu saadud kaebustest eelmisel aastal 70% seotud turismiteenustega ning põhjuseks oli väär ja ebatäielik teave enne reisi ja selle toimumise ajal, allapoole reklaamitud standardeid jäävad teenused, lendude ärajäämine või edasilükkamine ning isegi ostetud teenuste osutamata jätmine.
Sellepärast ma arvan, et kõnealuse direktiivi läbivaatamine on oluline ja vajalik.
Tänan teid.
<D>
Inimõiguste kaitsjate kaitsmine on midagi, mida minu arvates ei tohiks kuidagi poliitiliste meeldivuste või sallimatuste põhjal jagada.
Meie siin parlamendis kaldume liigagi sageli andma väga karmi hinnangut nendele, kellega me ei jaga kindlaid poliitilisi ideaale, ning kaitseme liiga innukalt neid, keda peame liitlasteks.
Pean rõhutama, et inimõiguste mõttes tuleb nimetatud teemaga tegeleda universaalsest vaatenurgast lähtudes.
Risk, millega praegu silmitsi seisame, on olemas ka Nicaraguat käsitlevas resolutsioonis, mille teatud poliitilised fraktsioonid on esitanud.
Peame konteksti meeles pidama.
Kontekst näitab meile selgesti vaest riiki, kus tuleb kiiresti rakendada drastilisi struktuurimeetmeid.
Mulle tundub, et Nicaragua praegune valitsus teeb paljusid vajalikke asju, et nimetatud probleemiga tegeleda.
On tähtis aga ka meeles pidada, et võitlus vaesuse vastu ei saa käia kokku nende inimeste tagakiusamise ja ahistamisega, kes mingil põhjusel ametliku kursiga ei nõustu.
Tõeline demokraatia on see, mis lubab eriarvamusi, vaidlusi ja sõnavabadust.
Nicaraguas on hiljuti aset leidnud teatud olukorrad, mida tuleb esile tõsta.
Mõned neist on positiivsed, nagu juulis kriminaalseaduse artikli 2004 tühistamine, mille kohaselt homoseksuaalsus oli kriminaalne.
Euroopa Parlamendi LGBT õiguste fraktsioonidevahelise töörühma asejuhatajana on mul selle üle hea meel.
Teised olukorrad aga on negatiivsed ja tekitavad suurt muret, sealhulgas mitmed näited, mida oleme pidanud kahetsema seoses naiste halveneva olukorraga.
Eriti on taga kiusatud naisi, kes kaitsevad oma seksuaal- ja reproduktiivõigusi, toetades muuhulgas noort vägistamisohvrit ning aidates tal oma elu päästmiseks aborti teha.
Eelöeldu on midagi, mida me ei tohi kunagi unustada ja mida tuleb praeguste assotsiatsioonilepingu sõlmimiseks peetavate läbirääkimiste raames arvesse võtta.
Sellegipoolest kutsun samuti komisjoni üles enne nimetatud teemal otsuse langetamist parlamendiga konsulteerima.
<D>
- (FR) Proua juhataja, nagu mu kolleegid on meile meelde tuletanud, nõudis see torm suurt lõivu.
Prantsusmaal ja Hispaanias on inimohvreid ning täna õhtul mõtleme nende ja nende perekondade peale.
200 000 hektarit metsa on Edela-Prantsusmaal hävinud.
Tegelikult laastas see torm 60% Landes'i metsast.
1,7 miljonit elamist oli tormi tipphetkel elektrita ja neist 3200 on Landes'is endiselt elektrita.
Tuhandetel olid telefoniliinid tummad ja ka veevarustus katkenud.
Mitmed teed on endiselt läbimatud takistuste tõttu, nagu murdunud puud, elektriliinid, üleujutused ja varingud.
Teenistused üritavad kõike võimalikult kiiresti taastada.
Kuigi olen rahul, et Prantsuse valitsus on ametlikult kohustunud esitama taotluse, nii et Prantsusmaa kannatanud piirkonnad võivad saada sellest fondist toetust, siis taunin asjaolu, et eesistujariik Prantsusmaa ei pidanud vajalikuks nõuda tungivalt selle fondi läbivaatamist.
See fond, nagu teie, lugupeetud volinik, ütlesite ja nagu ütlesid minu kolleegid, on ministrite nõukogu poolt endiselt blokeeritud.
Mis puutub Euroopa Parlamenti, siis on siin tegemist mis tahes suure looduskatastroofi hüvitamisega, mis põhjustab tõsist kahju elanikkonnale ja keskkonnale, nagu üleujutused, tulekahjud ja põuad.
Ent me muutume põhjalikumaks, hõlmates ka inimese põhjustatud nähtused, näiteks terrorirünnakute tekitatud kahju.
Euroopa Parlament on teatanud ka, et ta on abi andmise künnise alandamise poolt.
Kui me nüüd arutleme, kas see solidaarsusfond toimib kannatanud piirkondade heaks, siis võime avastada, et riskime sattuda allapoole kahju künnist.
Ent praegu on tegemist olukorraga, mis mõjutas lõppkokkuvõttes mitut riiki.
Seetõttu arvan, et ka see künnis tuleks üle vaadata, et näidata, et Euroopa solidaarsus saab tegelikult eksisteerida.
Nagu teie, lugupeetud volinik, ütlesite ja minu kolleegid rõhutasid, korduvad seda laadi sündmused kliimamuutuse mõjude tõttu.
Komisjon on juba teatanud kliimamuutusega kohanemise teatisest.
Alates nüüdsest on oluline, et solidaarsusfond oleks tõeline Euroopa vahend kodanike kaitsmiseks.
On aeg, et Euroopa näitaks, et traagilistes olukordades ta olemas, et oma kodanikke kaitsta.
<D>
kirjalikult. - Mul on väga hea meel, et Euroopa tasandil laste tervisega tegeletakse.
Rasvumine laste seas on Euroopas üha suurenev mure ja veelgi enam Ühendkuningriigis, kus peaaegu 25% elanikkonnast on rasvunud ja 10% lastest on ülekaalulised.
See küsimus on paljude minu valijate jaoks tõsine mure ja ma tervitan algatust sellega tegelda.
Söömisharjumustega tegelemine lapsepõlves on võti, et vältida hiljem elus rasvumist, ja on tõestatud, et puu- ja köögivilja tarbimine vähendab rasvumise ja südame-veresoonkonna haiguste määra.
Ühendkuningriigis toob ahvatlus pooltoodete järele kaasa halbade söömisharjumuste väljaarenemise, mis omakorda läheb meie tervishoiuteenusele aastas maksma kuus miljardit inglise naela.
Siis on selge, et selle algatuse toetamisel on ka majanduslikust seisukohast mõttekas.
Seepärast hääletasin ma selle raporti poolt ning ma loodan, et liikmesriigid kasutavad tõhusalt ära rahalisi vahendeid võitluseks selle vastu, millest on saamas meie laste jaoks tõeline probleem.
<D>
Austatud juhataja, volinik, see juhtus täna täpselt aasta tagasi, kui olime tunnistajaiks finantsasutuse Lehman Brothers kokkuvarisemisele.
Pärast seda seisime ekspertide arvamuse kohaselt finantskatastroofi äärel ning järjekordse suure majanduslanguse künnisel.
Finantskriis tugevnes ja laienes tegelikku majandusse ning me oleme üle elanud perioodi, mille vältel meil valitses negatiivne majanduskasv ja tööhõive langus.
Arenenud maad hakkavad nüüd kriisist siiski välja tulema.
Seda on teinud näiteks Prantsusmaa ja Saksamaa ning komisjon esitas täna oma majandusprognoosid, mis näitavad, et Euroopa Liit tuleb majanduslangusest välja aasta teisel poolel.
Vähem arenenud riigid on siiski kriisi keskpaigas ja jätkavad seal olemist veel pikka aega.
Nemad küll kriisi ei põhjustanud, kuid kannatavad selle tagajärgede all rohkem kui keegi muu.
Nad kannatavad tagajärgede all, milleks on väiksem majanduskasv, kiiremini kasvav tööpuudus, vähem otseseid investeeringuid, vähem välislaene, vähem immigrantide poolt kodumaale saadetud raha, vähem ametlikku arenguabi ning muidugi rohkem kaubanduspiiranguid.
Meie oleme läbi elanud perioodi, mille jooksul meie stabiilsus on kahanenud ja meie mõnus olukord mõneks ajaks halvenenud, aga neid ähvardab oht, et nad kaotavad kümme aastat võitluses vaesuse vastu ning kümme aastat tähendab seda, et kaotsi on läinud terve põlvkond.
Saame nende jaoks mitmes mõttes väga palju ära teha ja ma tahaksin eriti rõhutada vastu astumist protektsionismile.
Eelmisel nädalal esitas komisjon oma neljanda raporti kaubanduse piiramise meetmete kohta, mis näitab, et paljud riigid võtavad vastu uusi piiramismeetmeid, ja see on arengumaade jaoks hukatuslik.
Samuti ei täida paljud arenenud riigid oma kohustusi ametliku arenguabi andmise osas just praegu, mil vajame värskeid ressursse rohkem kui kunagi varem, et vastu astuda kriisi tõsidusele.
Sellepärast teen ettepaneku, et tugevdaksime selle arenguabi koordineerimist laiemate lepingutega doonorriikide, finantsasutuste ja partnerite vahel ning haldaksime seda tõhusamalt ja läbipaistvamalt, nii et see ei toodaks kulusid ega oleks bürokraatlikuks koormaks.
Ma käin komisjonile ja volinikule tungivalt peale, et nad meile esitatud tegevuskava ellu viiksid, ja olen kindel, et volinik Almunia on sellega nõus.
<D>
(RO) Meil on käes väga hea raport, näib olevat kõik öelnud.
Täname neid, kes on selle kallal töötanud.
Sellegipoolest lubage mulle ümbersõnastamist, mis ei ole kõnekujund.
Meie kui poliitikute üldine eesmärk on korraldada suhteid inimeste ja ühiskonna vahel nii, et me kõik võime elada võimalikult kaua loodusega harmooniliselt.
Kui me võtame selle eesmärgi omaks, siis meil ei eksisteeri demograafilist probleemi.
Tegelikult oleme demograafilise uurimise aluseks vaid õigustamatu lihtsustamise ja teadmatuse tõttu iseenda olemusest.
Inimeste olukorra hindamiseks rahvastikuna on ka teisi näitajaid, me teame neid.
Neid nimetatakse inimarengu indeksiteks.
Sellest vaatepunktist kuuluvad Euroopa Liidu riigid enimarenenud riikide tippu, mis on hea.
Väljakutseks ei ole mitte muuta demograafilisi käitumisi, vaid tunnistada, et me peame muutma majanduslikku ja sotsiaalset mudelit.
See on ülimuslik teiste mudelite suhtes, kuid ei vasta tegelikkusele.
See on jätnud kõrvale meie isikliku arengu inimestena.
Eksisteerib lõhe meie üldise eesmärgi ning sotsiaalse keskkonna ja majandussuhete korraldamise vahel, deklaratsioonide ja faktide vahel.
Ütleme, et vaja on rohkem sündivaid lapsi.
Samal ajal elab 30% Euroopa lastest allpool vaesuspiiri.
Me palume naistel rohkem lapsi ilmale tuua, kuid üksikemad kogevad kõige suuremat tõrjutuse ohtu.
Tööhõive määr peab tõusma, kuid sotsiaalteenuseid ei peaks rahastama.
Me ekspordime probleeme ja tahame importida lahendusi, kuid kodanikkond ei ole turuplats.
Probleemi lahendamiseks peame andma majanduslikele ja sotsiaalsetele suhetele inimliku mõõtme.
See on suur väljakutse.
<D>
fraktsiooni PPE-DE nimel. - (FR) Härra juhataja, volinik, daamid ja härrad, Euroopa statistikasüsteemi täiustamine on osa asjakohase majandushalduse laiemast ülesandest liidus, eriti selles osas, mis seostub stabiilsuse ja kasvu pakti kohandamisega.
Ma jagan nii komisjoni kui ka liikmesriikide väljendatud soovi suurendada statistilise teabe kvaliteeti.
Minu hinnangul sõltub määratlemine, mida tähendab ülemäärane eelarvepuudujääk, usaldusväärsetest andmetest.
Mitteusaldusväärsed andmed ohustavad kogu stabiilsuse ja kasvu pakti.
Vastutasuks paindlikkuse eest pakti rakendamisel, mis võeti kasutusele 2005. aasta märtsis toimunud Euroopa Ülemkogul heaks kiidetud reformi käigus, peavad vajalikud arvud olema vaieldamatud ja kontrollitavad.
Paindlikkus on praeguses euroala laienemise kontekstis samuti tähtis.
Me peame mineviku kogemustest õppima!
Euroopa Liit oli kord juba sunnitud läbi vaatama statistilised andmed liikmesriikide eelarvepuudujäägi ja võlgade taseme kohta; nüüd soovib mitu liikmesriiki euroalaga ühineda, nii et läbitöötamist vajava statistilise teabe maht suureneb, samuti suureneb aruteludes osalejate arv.
Euroopa statistikasüsteemi täiustamisettepaneku eesmärk on tegelda õigustatud muredega, mis on tõstatatud seoses liikmesriikide esitatud andmete tõepärasusega ja nende kontrollisüsteemiga.
Me peame hoolt kandma selle eest, et kahtlus ei langeks tervele statistikasüsteemile ja Eurostati suutlikkusele kontrollida liikmesriikide esitatud eelarveandmeid.
Nendel põhjustel toetan ma reformi, mille tagajärjel esiteks luuakse Euroopa statistika nõuandekomitee ja teiseks luuakse Euroopa statistika haldamise nõuandekogu - mõlemad on organid, mis suudavad aktiivselt aidata tegevusjuhendi järelevalve rakendamist kogu Euroopa statistikasüsteemis.
Ma toetan kõhklemata meie kahe suurepärase raportööri tehtud ettepanekuid.
<D>
raportöör. - (NL) See on tõepoolest väga sidus pakett.
Toetuspaketi ning ühtsema ja kindlama majandus- ning rahandusjuhtimise teemal toimunud tänahommikuse arutelu järel arutame nüüd mitmeid alustoimikuid, mis on tähtsad ELi 2020. aasta strateegia eesmärkide saavutamiseks vajaliku pühendumuse seisukohast.
Parlament soovib neid komisjoni ja kindlasti ka nõukogu ettepanekuid kindlasti juhtida - ei ole vastuvõetav, et nõukogu langetab juulis otsuseid, ilma et oleksime eelnevalt mitmetes põhiküsimustes kokkuleppele jõudnud.
Me räägime suunast ja ka lähitulevikku jäävast rakendamisest.
Võtame näiteks juhtprojektid, mille juures meie ühiseid jõupingutusi üsna varsti vaja läheb.
Seetõttu on ülimalt tähtis sellele praegu piisavalt aega pühendada.
Nii Ricardo Cortés Lastra kui ka regionaalarengukomisjoni nimel minu esitatav raport puudutab poliitikate koostoimet, pidades seejuures silmas Euroopa toodangumahu tõstmist või tulemuste parandamist.
Asja hea külg on see, et meil on võimalik paremaid tulemusi saavutada - me lausa peame paremaid tulevusi saavutama!
Meie tegevused on mitmetes valdkondades üsna killustunud, kui vaatleme seda maailma sündmuste, konkurentsi ning eesmärkide valguses, mida soovime saavutada.
Kokkuvõtvalt öeldes tuleb asju ajada nutikamal, keskkonnasõbralikumal, jätkusuutlikumal ning kaasavamal viisil.
Majandus- ja rahanduskomisjoni esitatavad raportid puudutavad samuti juhtimist ning seda, kuidas tagada piisavad finantsressursid, sealjuures ka ressursid hariduse edendamiseks.
Lühidalt öeldes loodan ma, et tänasel pärastlõunal paneme sellele resolutsioonile tugeva aluse.
Ma ei tea, kas homme toimub hääletamine ja kas juhtimise osas jõutakse konsensusele.
Igatahes loodan ma, et parlament võtab ELi 2020. aasta strateegia osas lõpliku seisukoha juba juunis.
Raporti juurde tagasi pöördudes: tegu on rakendusaruandega.
Oleme saanud hea ülevaate sellest, kuidas asjad teadus- ja arendustegevuse, regionaalpoliitika ning väikese ja keskmise suurusega ettevõtete vallas toimivad, ning soovin siinkohal tänada kaasparlamendiliikmeid, sealhulgas meiega artikli 50 kohaselt vastutust jagava teadusuuringute ja energeetikakomisjoni liikmeid nii heade tulemuste saavutamise eest.
Mida oleme suutnud juba paika panna?
1.
Euroopas on meie teadustegevus lausa esmaklassiline.
Kahjuks on tuntavaid puudujääke teadustegevuse tulemuste rakendamisel.
Teadmised on tasuta - need levivad üle kogu maailma ning neid ei ole võimalik ainult endale hoida.
Kuigi suudame arendustegevusse palju investeerida, on meil tuntavaid puudujääke selle arendustegevuse rakendamise, uuendustegevuse turule toomise ning lõppkokkuvõttes ka siin maailma osas kvaliteetse tootmise jätkamisega.
2.
Minu raportis märgitakse, et hetkel kulutame infrastruktuuri ja uuendusega seonduvale teadustööle tervelt veerandi regionaalsete fondide vahenditest.
See on märkimisväärne muutus, prioritiseerimine, mis on praeguse ametiaja vältel toiminud tänu komisjoni algatustele.
Sihtotstarbeline eraldamine on üks neist nii tõhusatest vahenditest, mis on kindlasti mõjutanud piirkondade, linnade ja alevite arengukava.
See aitab meil saavutada parema profiili teadmistepõhises majandussüsteemis, mille suunas me hetkel areneme, ning suurema spetsialiseerituse.
3.
Oma raportis olen koos kaasparlamendiliikmetega teinud mitmeid ettepanekuid, kuidas teadustegevuse/uuenduse/tootmisahela vallas suuremat tõhusust saavutada.
Lisaks peame mõistma Lissaboni lepingus sätestatud territoriaalse mõõtme tähtsust.
Laiaulatusliku mõju saavutamiseks peame keskenduma mitmetele valdkondadele: peame olema julged ning piirkonna tootmises spetsialiseeruma - spetsialiseerumise põhimõte on juhuslikult sama vana kui Euroopa Liit ise -, eeldades, et meil on olemas head ühenduslülid nende teadmiste edastamiseks (lairibaühenduse või traditsioonilise infrastruktuuri kaudu).
Kui liit investeerib raha, peaks sellega kaasnema ka koostöö ...
(Istungi juhataja katkestas sõnavõtja)
<D>
naiste õiguste ja soolise võrdõiguslikkuse komisjoni arvamuse koostaja. - (DE) Härra juhataja, on väga oluline, et käsitleksime eelarvet soo suhtes erapooletult, nagu võiksime ja peaksime tegema naistepoliitika seisukohast.
Sooaspekt on siinkohal väga oluline ja soolisest võrdõiguslikkusest lähtuva eelarve koostamise põhimõte ei tohiks siinkohal olla pelgalt sõnakõlks, vaid seda tuleb samuti ellu viia.
On väga oluline, et täidaksime Daphne programmi.
Kahjuks ei läinud meie muudatusettepanekud läbi ja me ei hakka neid täiskogu istungil veel kord tõstatama.
Meie, sotsiaaldemokraadid, toetame muudatusettepanekut ja Daphne rahaliste vahendite suurendamist, kuna see on suhteliselt väike, kuid väga oluline programm koduvägivalla vastu võitlemiseks.
Samuti on oluline pakkuda piisavaid rahalisi vahendeid Euroopa Soolise Võrdõiguslikkuse Instituudi jaoks, et tagada selle edukas käivitumine.
Samuti on oluline, et kultuuridevahelise dialoogi Euroopa aasta väljaminekud jagataks sugude vahel võrdselt.
Eksisteerib väga palju naisi, eriti sisserändajaid, kellele tuleks kultuuridevahelises dialoogis anda oluline roll.
<D>
Härra juhataja, volinik, daamid ja härrad, Erika III meresõiduohutuse paketi arutelu on lõpule jõudmas.
See protsess on üle kolme aasta vana ja selle aja jooksul oleme jõuliselt väidelnud suurema ohutuse saavutamise nimel reisijatele ookeanidel, meredel ja mereteedel.
Arvati, et kuna olen portugallane ja madeiralane, olin sellele projektile ja selle põhieesmärkidele eriti pühendunud, tagades, et liikmesriigid järgivad oma kohutusi Rahvusvahelise Mereorganisatsiooni (IMO) liikmetena võtta omaks selle organisatsiooni tavad ja kohaldada täielikult oma kohustuslikke sätteid.
Läbirääkimisprotsess oli keerukas.
Parlamendi jaoks oli Erika III pakett alati pakett ja mitte kunagi kokku kuhjatud meetmete kogumik.
Esimese lugemise ajal võttis parlament mõned muudatused vastu.
Need hõlmasid lipuriigi kohustust tagada, et inspektoritel ja uurijatel on õige koolitus, ning luua võimalused laeva ja seadmete ehituse hindamiseks, kinnitamiseks ja lubamiseks; liikmesriikide kohustust hankida dokumenteeritud tõendid laevade vastavuse kohta rahvusvahelistele standarditele - kui laev ei ole värskelt ehitatud, on liikmesriigil kohustus luua sidemed eelmise lipuriigiga ja paluda sellel edastada vajalikud dokumendid ja andmed - ning laevastiku andmekogu säilitamine, mis peab sisaldama tehnilist teavet iga laeva kohta, kaasa arvatud IMO tingimuste rikkumisi.
Sellel ajal jõudsime poliitilistele kokkulepetele kuue ettepaneku osas kaheksast.
Minu enda ettepanek ja härra Savary oma jäid veel kokku leppimata.
Oleme nüüd jõudnud kokkuleppele selle osas, kuidas need kaks ettepanekut saaks samuti hõlmata Erika III paketi lõppteksti.
Tänu parlamendile ja selle järjekindlusele, eesistujariigile Sloveeniale ja eriti eesistujariigile Prantsusmaale - keda ma samuti tänan - ja lõpuks ka meie kõigi ühisele tahtele saame nüüd selle kolmanda meresõiduohutuse paketi lõpetada.
On tähtis rõhutada rahvusvaheliste konventsioonide ratifitseerimist, kasutades selles riiklikku meetodit.
See oli seisukoht, mida ma toetasin austusest erinevates liikmesriikides eksisteerivate ratifitseerimissüsteemide vastu.
Oodates IMO auditi muutumist kohustuslikuks, tuleb panna liikmesriikide veeteede ametitele vastava auditi kohustus ja avalikustada selle tulemused.
Liikmesriikide veeteede ametid kehtestavad rahvusvahelistele normidele vastava kvaliteedikontrollisüsteemi.
Enne laevale liikmesriigi lipu all sõitmise loa andmist tuleb teha kindlaks laeva vastavus rahvusvahelistele nõuetele.
Liikmesriigid peavad kindlustama, et nende lipu all sõitvad laevad, mis on peetud kinni sadamariigipoolse kontrolli raames, tuleb viia vastavusse IMO asjakohaste konventsioonidega.
Nende liikmesriikide kohta, mis on mustas nimekirjas või kaks aastat järjest sadamariigipoolset kontrolli käsitleva vastastikuse mõistmise Pariisi memorandumi hallis nimekirjas, tuleb esitada komisjonile aruanne sellise olukorra tekitanud asjaolude põhjuste kohta.
Paralleelselt ühise positsiooniga kinnitavad liikmesriigid ühisdeklaratsioonis oma soovi ratifitseerida põhilised meresõiduohutust puudutavad rahvusvahelised konventsioonid enne 1. jaanuari 2012, kohaldada lipuriikidele IMO koodeksit ja julgustada IMOd muutma kõnealused kaks meedet ülemaailmselt kohustuslikuks.
Kokkuvõttes, härra juhataja, daamid ja härrad, on kolmanda meresõiduohutuse paketi vastuvõtmine suur võit Euroopa õigusaktide koostamisel.
Komisjon, nõukogu ja Euroopa Parlament on teinud ettepanekuid, pidanud läbirääkimisi ja jõudnud kokkuleppele ning aktsepteerinud teksti, mis parandab kodanike ja ettevõtete elu, edendab turvalisust meredel ja ookeanidel ning valmistab ette meie tulevikku.
Mul oli suur au selles protsessis osaleda.
Kui varsti selle paketi osas hääletame, avaldame austust kõigile ammuste või hiljutiste mereõnnetuste ohvritele: Prestige'ist Erikani ja Bolamast Estoniani.
Aitame ka vältida või vähendada sarnaste sündmuste tagajärgi tulevikus.
<D>
Härra juhataja, volinik, daamid ja härrad, ma olen juba liiga pikalt kõnelenud, kuid see arutelu oli tõesti väga haarav.
Ma tahaksin öelda, et me nõustume prioriteetide osas sellisel kujul, nagu neid on meile väljendanud raportöörid ja härra Böge, ning et me soovime tõepoolest tihedat koostööd teha.
Ma avaldan kahetsust, et kahjuks ei kõnele ma rahandusministrina, härra Böge, kuid selle eesistumise puhul nii see tõepoolest on ning ma võin Euroopa Parlamendile üksnes kinnitada, et me soovime selle menetluse raames kokkuleppele jõuda.
Ma tahan teile kinnitada ka seda, et nõukogu näitab neis piires, mida ma mainisin, üles konstruktiivset suhtumist, mille poole me eelnimetatud prioriteetide raames püüdlemegi - siinkohal pöördun ma komisjoni ja Euroopa Parlamendi poole.
Ma panin tähele rõhuasetust eelkõige välispoliitikale, teabevahetusele ja finantssektori reguleerimise ning euroga seotud teemadele.
Ma märkasin neid punkte, nagu ka teie institutsiooni vajadusi, mis välja toodi, ning et meil on vaja selle arutelu lõpuks eristada kaht tegurit.
Esimene on Euroopa eelarve tuleviku arutamine.
Ma kuulasin ära proua Guy-Quinti ja teised, kuid paljusid esitatud tähelepanekuid oleks vaja arutada finantsraamistiku ülevaatamisklausli kontekstis.
Just selles kontekstis tuleb komisjonil, Euroopa Parlamendil ja liikmesriikidel võtta seisukoht ja kavandada tulevane mitmeaastane finantsraamistik.
Me rääkisime sellest härra Bögega.
Praeguste asjaolude tõttu oleme me eesistujariigina samuti keskendunud teistele kiireloomulistele küsimustele.
Teiseks teguriks on 2009. aasta eelarvemenetluse probleemid.
Siinkohal tuleb meil välja töötada realistlik ja tasakaalustatud eelarve ning leida lahendused toiduainete rahastamisvahendi finantseerimiseks, - ma ütlen selle välja - kuna see jääb meie ühiseks eesmärgiks.
See on praegu kõigi ühenduse institutsioonide tähtis poliitiline prioriteet ja ka selles osas loodame, et meil õnnestub saavutada eri vahendite optimaalne kombinatsioon.
<D>
autor. - (DE) Hr juhataja, ma sooviksin väga südamlikult tervitada volinikku ja minister Borloo'd.
Meil on mitmeid küsimusi, sest meile tundub, et ausalt öeldes Euroopa Liit - ja see käib nii komisjoni kui ka võib-olla nõukogu kohta - on pühendanud liiga vähe tähelepanu naftahindade trendidele.
Kuigi mul on väga suur lugupidamine voliniku suhtes, usun ma, et me peaksime siin rohkem ära tegema.
Lubage mul kõigepealt käsitleda tõusvaid naftahindu.
Ma olen alati märkinud, volinik, et saadakse olulisi kasumeid.
Mis juhtub nendega?
Tegelikkuses ei investeerita neid näiteks alternatiivsetesse energiaallikatesse või teistesse tähtsatesse investeerimisprojektidesse, selle asemel kasutatakse neid aktsiate kokkuostmiseks ja dividendide maksmiseks.
Teiseks, seoses langevate naftahindadega, mis eksisteerivad samuti teatud määral, siis kas komisjonil on ülevaade, kas need langevad naftahinnad kanduvad edasi tarbijatele?
Ma kardan, et see ei ole nii ja ma oleksin tänulik teie vastuse eest ka selles küsimuses.
Kolmandaks, ma sooviksin tõstatada küsimuse energiavaesuse kohta, mida me oleme siin varem arutanud, samuti seoses raportitega, mis me võtsime vastu komitees.
Ei ole põhjust, miks komisjon, sõltumatult tulevastest õigusaktidest, ei peaks tooma sisse väga praktilist kütusevaesuse paketti.
See ei ole ainult meede, mida komisjon peaks rakendama, see on ka meede, mida riikide valitsused peavad loomulikult rakendama.
Kuid ka siin soovime näha rohkem algatusi komisjonilt.
See viib mind, neljandaks, energiaalane välispoliitika ja energiatarne ning loomulikult eelkõige gaasi küsimuse juurde, mis on teema, mida me oleme arutanud mitu korda.
Ma kuulsin, et te olite hiljuti Nigeerias.
Oleks huvitav kuulda, milliseid algatusi on võetud vastu selles kontekstis.
Me näeme Nabucco projekti sihitult triivimas, kui tuua vaid üks näide.
Ameeriklased on loonud PTC-torustiku nafta jaoks.
Kõik väitsid, et see ei saa olema kasumlik, kuid kindlasti on see kasumlik praegu, kui naftahinnad tõusevad.
Nad ütlesid vaid, et see on just see, mida nad tahavad ja mida nad vajavad oma energiatarne mitmekesistamiseks.
Mida Euroopa teeb?
Minu arvates on Euroopa lähenemisviis olnud liiga jõuetu teatud asjade saavutamiseks ning ma sooviksin näha, et nõukogu ja komisjon oleksid palju jõulisemad ja resoluutsemad mitmekesistamise taotlemises Euroopa jaoks, kuna see on oluline ka meie energiatarne tarvis.
Meie fraktsiooni jaoks on aga eriline mureteema energiavaesuse küsimus ja see, mida me kavatseme teha selle käsitlemiseks, sest see on Euroopas endiselt väga tõsine probleem.
<D>
Võime kindla veendumusega öelda, et Bulgaaria ise - või õigemini Bulgaaria kodanikud - ei kujuta endast ei otseselt ega kaudselt ohtu Schengeni ala julgeolekule, korrale ja rahule.
Meie riik on täitnud kõiki tehnilisi, välispiiri kontrolliga seotud kriteeriume, ehkki ta tegi seda hilinemisega.
Valitsev usaldamatus viitab aga sellele, et kontrollimeetmete rakendamine võib põhjustada tõsiseid häireid.
Seda usaldamatust kajastavad Euroopa Komisjoni aruanded koostöö- ja kontrollimehhanismi kohta, Europoli aruanded ja mitme liikmesriigi vanemate esindajate avaldused.
Kuna salakaubanduse kasv ja mitteametlik majandus on enneolematult suur ning valitseb korruptsioon ega suudeta tulla toime organiseeritud kuritegevusega, ei ole meil mitte mingisugust põhjust ärrituda sellepärast, et meie liikmesust takistatakse lisatõketega.
Euroopa Parlament peab võtma vastu põhimõttelise otsuse, mille kohaselt ei saa poole pealt muuta mängu reegleid.
Ametlike nõuete kohaselt on Bulgaaria ja Rumeenia valmis ühinema Schengeni alaga ning Euroopa Ülemkogu peab tegema seda pooldava otsuse niipea, kui võimalik.
Loodan, et Carlos Coelho raport kiidetakse heaks suure häälteenamusega, mis edastab liikmesriikidele selge poliitilise sõnumi.
(Istung katkestati mõneks hetkeks.)
<D>
Proua juhataja, daamid ja härrad, eelmisel nädalal esitas komisjon nõukogule majanduskriisi käsitleva teatise, mida arutatakse selle kuu lõpul toimuval nõukogu kohtumisel.
Komisjon andis ka oma esimese hinnangu Euroopa majanduse stimuleerimise paketi tulemustele.
Komisjon leiab, et esialgsed tulemused on head, ja prognoosib, et aastatel 2009-2010 riiklikul ja Euroopa tasandil võetavate taastamismeetmete kogumaksumus on ligikaudu 3,3% SKTst.
Õnnitlen raportööri suurepärase raporti puhul.
Minu arvates on eriti oluline, et raportis rõhutatakse vajadust kooskõlastada liikmesriikide meetmeid.
Protektsionistlike suundumuste esilekerkimine on väga murettekitav.
Kui oma sõnavõttudes kinnitavad liikmesriigid, et nad on valmis koostööd tegema, siis reaalsest tegevusest ilmneb hoopis midagi muud.
On väga oluline, et Euroopa Liidu liidrid teeksid otsuseid, mis vastaksid nende sõnadele, ega annaks järele protektsionistlikule survele, mis on paljudes riikides kahtlemata suur.
Euroopa Liit peab tegema uue, ambitsioonika sammu, millega jätkataks Lissaboni strateegia elluviimist.
Euroopa Liit vajab stiimulipaketti, mis toetab uusi tööstusharusid; see on meie konkurentsivõime ja majanduskasvu alus.
Investeeringutega sellistesse valdkondadesse nagu keskkonnahoidlik ajakohastamine, taastuvad energiaallikad ja infotehnoloogia on võimalik viia läbi majanduse positiivne struktuurimuutus.
Kriis on ka võimalus.
See on võimalus korraldada ümber kogu üleeuroopaline ja üleilmne finantsarhitektuur.
Kriis on ka võimalus juhtida majanduskasvu mööda täiesti uut teed, mis põhineb taastuvatel energiaallikatel ja energiatõhususel.
Taastumise ja uue kasvu aluseks tuleb võtta niinimetatud uus roheline kokkulepe.
Luues selliselt töökohti ja uuendusi, lahendame ka kliimamuutusega kaasnevad probleemid.
<D>
komisjoni liige. - Proua juhataja, ma soovin vastata suuliselt vastatavale küsimusele volinik Peter Mandelsoni nimel, kellel ei olnud täna võimalik kohal viibida, kuna ta osaleb põhjalikel kahepoolsetel läbirääkimistel Doha Ümarlauas.
Ameerika Ühendriikide kohtuasi Euroopa poolt Airbusile antava toetuse vastu ning Euroopa kohtuasi Ameerika Ühendriikide poolt Boeingule antava riigitoetuse vastu on hetkel WTO vaekogu etapis ning Euroopa on oma õiguslikku seisukohta kaitsnud.
Praeguste eelduste kohaselt saame mõlema juhtumi vahearuanded sügisel või talvel.
Järgmised sammud määratakse kindlaks vaidluse tulemuste põhjal ning peamiste huvide alusel, mis kõnealuse vaidluseni viisid.
Küsimuse kohta, kuidas nimetatud vaidlused mõjutavad tööstuse konkurentsivõimet, soovime öelda, et me ei näe põhjust, miks pooleliolevad Euroopa Liidu ja Ameerika Ühendriikide vaidlused WTOs Airbusi ja Boeingu toetuste kohta peaksid mõjutama Euroopa tööstuse võimalust osaleda Ameerika Ühendriikide riigihankekonkurssidel õiglastel alustel.
Riigihanke eesmärk on tankimislennuki hanke puhul pakkuda maksumaksjatele parimaid vaovahendeid parima võimaliku hinna eest.
Ameerika Ühendriikide õhujõud (USAF) on kindlaks teinud, et Northrop Grummani ja EADSi poolt pakutud lennuk on Boeingust parema kvaliteediga ning on parim tankimislennuk, mis vastaks nende vajadustele.
Airbusi toetuse küsimus ei oma kõnealuse hindamise puhul mingit tähtsust.
WTO kohtuasi ning riigihange ei ole omavahel kuidagi seotud.
Ameerika Ühendriikide valitsuse aruandluse eest vastutava ameti vastumeetmete kohta soovime öelda, et Ameerika Ühendriikide õhujõudude valik Northrop Grumman KC-45 kasuks jääb jõusse.
Levivad valed kuuldused, et Northrop Grumman ja EADS North America on kuidagimoodi kaotanud või et Boeingu leping on ümber muudetud.
Northrop Grumman ja EADS North America puhul jäävad lepingud kehtivaks, kuigi on olemas töö peatamise korraldus, millega lepinguline töö seisatakse.
Ameerika Ühendriikide valitsuse aruandluse eest vastutav amet vaatas läbi õhujõudude hindamisprotsessi, mitte lennuki suutlikkuse.
Aruandluse eest vastutav amet pole esitanud nõudmist ega andnud juhiseid eelmise lepingu osas uuesti konkursi korraldamiseks.
Õhujõud ja kaitseministeerium on märkinud, et KC-45 vastab kõige paremini USAFi nõuetele.
Aruandluse eest vastutav amet on palunud õhujõududel 60 päeva jooksul pärast 18. juuni teadaannet vastust anda selle kohta, mida kavatsetakse edasi ette võtta.
Üldiselt vastab õhuruumile mõeldud riigitoetus vajadusele selle koha pealt, et teatud arendustegevused tsiviilõhusõidukite tööstuses vajavad väga suuri investeeringuid.
Komisjoni arvates peab igasugune õhuruumile antav riigitoetus mõlemal pool Atlandi ookeani olema tasakaalus, et tagada konkurentsitingimuste täitmine.
Sellisel juhul võib kõnealune toetus kaasa aidata õhutranspordialastele uuendustele, suurendada õhutranspordi ohutust ning parandada selle keskkonnasõbralikkust ning tõhusust.
Nii lennuliinide ja tarbijate kui ka valitsuste huvides on säilitada õhusõidukisektori ausa konkurentsi kõrge tase.
1992. aasta kahepoolsete kokkulepete tulevikuväljavaadetega seoses soovime teada anda, et vaatamata mitmetele aastate jooksul tehtud heausklikele katsetele lahendada kõnealune vaidlus sõbralikult, on erimeelsused kahe poole - Ameerika Ühendriikide ja ELi - vahel liiga suured.
Ameerika Ühendriigid on eitanud abirahade eraldamist Boeingule, nõudes samaaegselt ELilt Euroopa toetuste maksmise lõpetamist Airbusile.
Seepärast ei ole siiani osutunud võimalikuks panna õiglane ja tasakaalustatud alus läbirääkimiste teel kokkuleppe saavutamisele.
18. oktoobril 2007 keeldus Boeing avalikult Airbusi ettepanekust leida rahumeelne lahendus.
Lisaks tuleks teadvustada, et arvestades praegust Ameerika Ühendriikides valitsevat valimiseelset õhustikku, ei pruugi tasakaalustatud kompromissi leidmine käesoleval hetkel lihtne olla.
Seetõttu pole loota, et kõnealune vaidlus leiaks lähiajal lahenduse veel enne seda, kui WTO on nii Airbusi kui Boeing kohtuasjas otsuse teinud.
Ma soovin juhust kasutada ja tänada auväärset parlamendiliiget huvi ja toetuse eest kõnealuses asjas, mida näitab suuliselt vastatava küsimuse esitamine ja meile välja pakutud lahendus.
<D>
(SV) Härra juhataja, lubage mul alustuseks tänada raportööre väga hea töö eest.
Mulle meeldib plaan teha elu raskemaks tööandjatel ja eraisikutel, kes kasutavad töötajaid ebaseaduslikult.
Ebaseaduslik töötamine näiteks koduabilistena ja lapsehoidjatena hõlmab enamasti naisi, kes on sageli sisserändaja taustaga.
Lisaks asjaomastele isikutele puudutab see ka sotsiaalkindlus- ja rahandussüsteeme ja konkurentsi kõnealustes riikides.
Samuti on mul hea meel, et jätkuvalt toetatakse inimkaubanduse vastast võitlust, mis valdavalt puudutab naisi ja lapsi.
Ma olen tänulik toetuse eest, mis on kümne aasta jooksul vähendanud ohvrite arvu poole võrra ja loodetavasti kaotab sellise tegevuse igaveseks.
Teisest küljest olen ma pettunud, et kodanikuvabaduste, justiits- ja siseasjade komisjoni konservatiivide fraktsioon ei toetanud mind naiste ja laste vabastamise ja uue elu alustamise võimaluse küsimuses.
Hääletus muudatusettepaneku 29 üle annab uue võimaluse toetada naiste ja laste jäämist ELi või nende abistamist tagasipöördumisel.
Tehke seda, et naised saaksid pärast inimkaubitsemist edasi elada.
Samuti valmistab mulle heameelt, et me ütleme jätkuvalt "ei" põgenikelaagrite rajamisele väljapool ELi.
Siiski hoiataksin ma sellise majandusrändajate tööjõu eest, kellel me ei luba kaasa tuua perekondi, partnereid ja lapsi.
Sellisel juhul tulevad enamasti noored mehed, mis ei mõju hästi ühelegi ühiskonnale ELis.
Me räägime ELi piiridest.
Tähtis on hoida eemal inimkaubanduse, kuritegevuse, narkootikumide, relvakaubanduse ja rahapesuga seotud isikud, kuid samal ajal peame kaitset vajavad isikud inimlikku ELi vastu võtma.
Nad on ELi selgroog ja neid ei saa välistada ELi ühisest tulevikust.
Ränne on oluline, mitte ainult meie kaasaegsete jaoks, vaid samuti tulevaste põlvkondade jaoks, ning me peame saavutama nii ülemaailmse kui meie enda õitsengu.
<D>
fraktsiooni IND/DEM nimel. - (NL) Härra juhataja, Valgevene pidi olema ülemaailmse finantskriisi suhtes immuunne.
See liigselt enesekindel prognoos läheb nüüd, 2009. aasta alguses, härra Lukašenkale kalliks maksma.
Tema valitsus on kriitilistes finantsraskustes.
Minsk on koputanud pidevalt IMFi, Moskva ja isegi Washingtoni uksele miljarditesse ulatava krediidi saamiseks.
IMFi tingimus oli Valgevene rubla devalveerimine 2. jaanuariks vähemalt 20,5% võrra.
Täna täidab Valgevene elanikke ilmne viha, ja on ka arusaadav, kui taipad, et keskmine kuupalk on kukkunud äkitselt 400 USA dollarilt 333 USA dollarile, kusjuures Minskis on dollar koos euroga enimhallatav valuuta, ja on seda ka kauges tulevikus.
Kas see langus Valgevene majanduslikus seisundis maksis lõivu võimalusele Lukašenka valitsuse uueks sise- ja välispoliitiliseks suundumuseks?
See pole kindlasti mitte kujuteldav risk, sest lisaks praegustele finantsprobleemidele on sama tõenäoline härra Lukašenka poolne kosmeetiline muudatus läänesuunalisel kursil.
Sellisel juhul asendaks mõjuvõimas president lihtsalt oma strateegia - simuleeritud integratsioon Venemaaga - simuleeritud lähenemisega Euroopa Liidule.
Eelolevad gaasialased läbirääkimised Venemaaga võiksid anda sellele simuleerimisele lisatõuke.
Euroopa Liit peaks kasutama tasakaalustatud strateegiat, et sellisele soovimatule poliitilisele stsenaariumile Minskis vastu panna.
Selleks peavad kõik Euroopa institutsioonid suhtlema kõigi Valgevene institutsioonidega, sealhulgas riigiasutuste, opositsioonijõudude, kodanikuühiskonna ja isegi mittetöötava elanikkonnaga.
See on inspireeriv Euroopa eesmärk, mis loodetavasti edasi areneb, mille abil loodetakse ehitada sildu kõikidesse Valgevene ühiskonna osadesse ning nendega lepinguid sõlmida.
<D>
fraktsiooni PPE-DE nimel. - (FI) Proua juhataja, energiastatistika ühenduse tasandil põhines varem alati džentelmenide kokkuleppel.
Eelnevalt oli selge, mille kohta statistilisi andmeid tuli koguda, kui täpsed need pidid olema ja millal need pidid olema esitamiseks valmis.
Viimasel ajal ei ole see aga juba mõnda aega enam nii.
ELi laienemine, teatavad sellega kaasnenud statistilised tavad ning muud reformid, näiteks energiaturgude liberaliseerimine ja alternatiivsed energiavormid, on üheskoos loonud vajaduse koostada kiiresti üle ühenduse ulatuv õiguslik raamistik statistiliste andmete kogumiseks.
Praegu meie ees olev kompromissipakett on sündinud tänu intensiivsetele kõnelustele, kus teataval määral tuli püüelda džentelmenliku käitumise poole, kuigi lõpuks osutus see kõigile kasulikuks.
Energiastatistika protsess pidi olema kõigest joonealuseks märkuseks parlamendi tööjõustatistikas, kuid raportöör Claude Turmesil on õnnestunud mängida ametlikku poliitilist mängu, kus kuiv ja tehniline statistika äratab sügavaid kirgi.
Üleskutsed koguda üksikasjalikke statistilisi andmeid tuumakütuse tsükli, energia lõppkasutuse ning laiendatud statistilisi andmeid taastuvenergia kohta, samuti ambitsioonikas soov tuua iga-aastaste Eurostati raportite tähtaega ettepoole olid kõik näited poliitiliselt orienteeritud algatustest.
Oma eesmärgile vastamiseks peavad aga statistilised andmed olema neutraalne abivahend, ei midagi enamat.
Meie fraktsiooni variraportöörina anti mulle vahekohtuniku roll.
Selles osas erinesid Eurostati ja nõukogu seisukohad väga suurel määral meie raportööri eesmärkidest.
Ma sooviksin nüüd tänada kõiki seotud osapooli nende aruka kompromissisoovi eest, tänu millele meie oodatud määrus saab nüüd kiiresti jõustuda.
Määruses võetakse arvesse ka Claude Turmesi poolt propageeritud reformiideid, kuigi seda tehakse realistlikult.
Samuti leidsime üksmeelele selles osas, mida määrus peab hõlmama ja mis tuleb jätta reguleerida teistele seadusandluse valdkondadele.
Suurepärane näide sellest on turvas: me ei võta praegu selles kontekstis seisukohta, kas liigitada see fossiilseks või taastuvaks kütuseks, kuivõrd see taastub igal aastal.
Jätame selle väikese võitluse eelseisvaks aruteluks tulevaste taastuvate energiavormide direktiivi üle, mille puhul meie teed kindlasti taas ristuvad.
<D>
(SV) Härra president, nagu me kõik teame, on meie raportis dokumenteeritud 1245 ebaseaduslikku LKA lendu, 21 ebaseaduslikku röövimist ning arvukalt piinamise ja ahistamise juhtumeid.
Me nõudsime Guantánamo sarnaste vangilaagrite sulgemist ning ELi garantiid, et selline väärkohtlemine enam kunagi ei korduks.
Mida me saavutasime?
Kahjuks väga vähe.
USA jätkab oma väärtegusid nn terrorismivastases sõjas.
Nõukogu antud vastus meie olulistele nõudmistele oli masendav.
Ma tahan kuulda, et nõukogu lubaks avaldada USA-le survet, et nende röövimised lakkaksid ning et kõik vangilaagrid suletakse.
Ma tahan, et EL - mitte ainult Euroopa Parlament - ütleks, et me astume välja inimõiguste kaitsmiseks.
Ma tahan, et EL ütleks, et terrorismivastast võitlust ei saa kunagi pidada ebaseaduslike vahenditega.
On selge, et inimõiguste eest tuleb võidelda ikka ja jälle ning iga päev.
Tuleb olla jätkuvalt valvel ning tagada, et mitte ühestki süütust inimesest ei saaks nn terrorismivastase sõja ohver.
<D>
Küsimus nr 6 võeti tagasi.
Järgmised küsimused esitatakse korraga, sest need käsitlevad sama teemat.
Teema: Euroopa Liidu ja Venemaa vaheline viisarežiim
Euroopa Liidu Nõukogu eesistuja Hispaania püüab saavutada ELi ja Venemaa kodanike viisanõude tühistamise.
See protsess võib olla pikaajaline ja oleneb paljuski Venemaa suutlikkusest viia ellu selleks välja töötatud tegevuskava.
ELi avamine Venemaa piirkonna Kaliningradi suunal - või ka vastupidine protsess - annab tunnistust ELi ja Venemaa liikumisest viisamüüri lammutamise suunas.
Kaliningradi piirkonna isolatsionismivastane poliitika ja piiriülese koostöö põhimõtted on nii Venemaa kui ka ELi huvides.
Selleks on naaberriigid Poola ja Leedu pidanud läbirääkimisi piirialade elanike piiriületuse lihtsustamise meetmete üle, aga neid ei ole veel rakendatud.
Milline on nõukogu seisukoht Kaliningradi piirkonna eriseisundi kohta ELi ja Venemaa viisadialoogis?
Kuidas aitaks see dialoog kaasa ELi liikmesriikide (Leedu, Poola) ja Venemaa Föderatsiooni vahelise kohaliku piiriliikluse kokkulepete sõlmimisele ja seeläbi piirialade elanike piiriületuse lihtsustamisele?
Teema: eesistujariigi Hispaania tegevuskava seoses ELi-Venemaa suhetega
ELi eesistujariik Hispaania on seoses ELi-Venemaa suhetega esitanud mahuka tegevuskava, milles soovitakse näha uue partnerlus- ja koostöölepingu läbirääkimiste lõpuleviimist, viisavabaduse lepingu sõlmimist ning edasiminekut ELi ja Venemaa vabakaubanduslepingu küsimuses.
Vabakaubanduslepingu sõlmimiseks ELiga peab Venemaa kõigepealt saama Maailma Kaubandusorganisatsiooni (WTO) liikmeks.
Kas on loota, et Venemaa peatselt WTOga liitub?
Kas nõukogul on konkreetne strateegia, mille abil mõjutada Venemaad WTOga ühinema?
Kas nõukogu näeb tegelikku edasiminekut partnerlus- ja koostöölepingu läbirääkimistes Venemaaga?
Kas nõukogu arvates on mõte Venemaaga vabakaubanduslepingu sõlmimisest ajakohane, arvestades ELi sisemisi lahkhelisid selles küsimuses?
Kas nõukogu arvates on Venemaa viisavabaduseks rohkem valmis kui muud ELi partnerriigid, näiteks Ukraina, Moldova või Gruusia?
<D>
(DE) Proua juhataja, volinik, viimaste aastate jooksul olete näinud, kui tundlik toode on vein.
Täna siin võitleme peamiselt veinituru eeskirjade liberaliseerimise eest.
Räägite avanemisest maailmaturule.
Mõnikord mõtlen, kes siin keda suunab?
Traditsiooniliselt on meie veinivalmistamine arenenud Euroopas.
Meie traditsioonid ja meie piirkondlik identiteet iseloomustavad meie veini ning see peaks meid juhtima ka praegustes aruteludes veinituru eeskirjade kohta.
Olin löödud asjaolust, et siin on veinituru määrustesse komitee kaudu lisatud asju, mida me pole parlamendis üldse arutanud!
Küsin, volinik, millised riiklikud ja piirkondlikud reguleerimise võimalused on endiselt olemas?
Milliseid piiranguid ja keeldusid saavad liikmesriigid kehtestada oma piirkondadele, mis tegelevad madalaima kategooria veiniga?
Selles on küsimus, me ei räägi päritoluveinist ega koduveinist, vaid madalaima kategooria veinist.
Kas punase ja valge veini segamise keeld oleks piirkondlik või riiklik keeld?
Kas see oleks kõnealuste madala kategooria veinide puhul tulevikus võimalik?
Või viinamarjasordi ja aastakäigu märkimise keeld: ka see põhjustab meile probleeme, sest tahame olla suutelised oma veine eristama - madalama kategooria veini neist, mida nimetatakse koduveiniks või päritoluveiniks.
Seega Prantsuse Rosé või Saksa Riesling - need on nimed, mis vajavad selget, üheselt mõistetavad reguleerimist.
Need on seotud meie traditsiooniliste tootjatega ja meil on nendega seoses suured lootused tulevikuks.
Seetõttu palume teie toetust.
<D>
Alustan lühikese teadaandega.
Mõistan teravalt hukka Korea Rahvademokraatliku Vabariigi rünnaku Lõuna-Korea Yeonpyeongi saare vastu.
Tänased sündmused Korea poolsaarel valmistavad mulle sügavat muret.
Toore jõu ja sõjalise võimu kasutamisega ei lahendata ühtki probleemi ning vältida tuleb inimelude täiendavat kaotamist.
Korea poolsaare ja laiema piirkonna huvides peaksid põhi ja lõuna tegema jõupingutusi püsiva usalduse taastamiseks.
Seetõttu rõõmustab mind president Lee Myung-baki avaldus, mille kohaselt kavatseb Lõuna-Korea valitsus vältida murettekitava olukorra halvendamist.
Kutsun Korea Rahvademokraatlikku Vabariiki üles peatama viivitamatult igasugune vaenutegevus ja hoiduma sammudest, mis võiksid sõjategevust laiendada.
Korea Rahvademokraatlik Vabariik peab Korea vaherahu lepingut täielikult täitma.
<D>
Hr president, enne kui esitan oma harjumuspärased kolm märkust, sooviksin käsitleda küsimust, millest hr Farage Ühendkuningriigi Sõltumatuse Parteist rääkis.
Ta mainis sõna "arad" (chicken - ingl. k, ülekantud tähenduses).
Me võime ehk oodata, et hääletuse ajal midagi juhtub, ja ma sooviksin öelda, et sa oled selline, milline sa oled hääletamisel.
Eks näis, milline Ühendkuningriigi Sõltumatuse Partei välja näeb.
Mul on kolm märkust.
Esiteks see, et Euroopa Liidus oleme pidevas muutuste protsessis.
Me olime siin ja käsitlesime sarnast raportit kaks aastat tagasi ning ma tõesti sooviksin õnnitleda raportööre hr Corbetti ja hr Méndez de Vigot hästi tehtud töö puhul.
See, mis juhtus 2005. aastal, oli ebaõnn.
Sellest ajast oleme tegelenud kriisiohjamisega.
See on see, mis Euroopa tegelikult on.
Me peame lahendama probleeme; lahendasime lepinguga seotud probleemi ja loodetavasti saame nüüd edasi minna.
Teiseks arvan ma, et meie ees olev leping on Nice'i lepingu suurepärane edasiarendus.
See on edasiarendus tõhususe mõttes: hakkame rohkem kasutama kvalifitseeritud häälteenamusega hääletamist, saame juriidilise isiku staatuse, välissuhete osas saame palju juurde ning häid asju kaasneb ka justiits- ja siseküsimustes.
Samuti paraneb demokraatia.
Euroopa Parlamendi volitused suurenevad, põhiõiguste harta viiakse lepingusse sisse ning liikmesriikide parlamendid saavad rohkem volitusi.
Seega on mitmel viisil tegemist Nice'i lepingu suurepärase edasiarendusega.
Minu kolmas ja viimane märkus käsitleb seda, et on aeg edasi liikuda.
Ma õnnitlen neid viit riiki, kes on lepingu juba ratifitseerinud.
Mida kiiremini suudame kõnealuse lepingu läbi suruda, seda parem meile kõigile, sest on aeg edasi liikuda, keskenduda tegelikele probleemidele, õigusloomele, tarkade Euroopa otsuste vastuvõtmisele.
Kui me seda teeme, ei tohi me siiski unustada, et meil on visioon.
Nägemus ühendatud Euroopast, sest Euroopa Liit on vaid organisatsioon, mis on andnud meile neli asja.
Need neli asja on rahu, õitseng, stabiilsus ja turvalisus.
<D>
(RO) Tänapäeva Chişinăus, proua juhataja, on inimestel õigus vaikida, neil on õigus teha seda, mida kästakse, õigus maksta makse eliidile, kes ei vastuta kellegi ees ning neil on õigus välja rännata, kohanduda ja vajadusel käsu peale vihata.
Puudub sõnavabaduse, ühenduste, avalike arutelude õigus ja isegi õigus oma identiteedi valimiseks.
Härra volinik, need on Moldova Vabariigi stabiliseerimise tingimused, kuid need ei anna optimismiks mingit alust.
Selle kursi võtnult saab Moldova ainus võimalik saatus parimal juhul olla Valgevene oma.
Juba ammu enne valimisi saavutas ning tugevdas kommunistlik partei täieliku kontrolli kõikide massimeedia kanalite üle.
Need meetmed on röövinud demokraatlikult protsessilt igasuguse sisu ning sundinud veerandi riigi rahvast välja rändama.
Selle taustal ei olekski valimised saanud toimuda ilma mingisuguseid kahtlusi tekitamata.
Chişinău kasutatud represseerimisest on nüüdseks saanud ametivõimude vahend rahvaga suhtlemiseks.
Seetõttu ei saa Euroopa Liit nüüdsest peale endale enam lubada kannatlikku ambivalentset hoiakut Chişinău režiimi suhtes.
Nüüdsest peale näitab meie vaikimine või ambivalentsed avaldused meie heakskiitu ja leppimist põhivabaduste ja demokraatliku õigussüsteemi eiramisega nagu ka vägivallategude ja represseerimisega.
Ka näitab Chişinău kriis, et me peame täiustama oma meetodeid valimiste vaatlemiseks ja kontrollimiseks ning mõtlema järele meie parlamendi sealse esindaja rolli üle.
<D>
nõukogu ametis olev eesistuja. - Härra juhataja, läheme nüüd järgmise teema juurde.
See on väga tõsine ja oluline küsimus, mille lugupeetud parlamendiliikmed on tõstatanud ja otsustanud päevakorda võtta.
Esmaspäeval, 28. septembril, tapeti Guineas Conakrys üle 100 inimese, kui Guinea julgeolekujõudude sõdurid demonstrantide pihta tule avasid.
Guinea kodanikud olid kogunenud pealinna staadionile, et protesteerida Guinea ajutise sõjaväelise liidri kapten Moussa Dadis Camara eeldatava kavatsuse vastu presidendiks kandideerida.
Hukkunute lõplik arv ei ole veel teada, sest sõdurid korjasid laibad kokku, et neid ei saaks avalikes surnukuurides kokku lugeda.
Praegusel hetkel ei tea me nende traagiliste sündmuste ulatust.
Vigastatud inimeste hulk öeldakse olevat vähemalt 1200 ning pealtnägijad on tunnistanud, et sõdurid vägistasid Conakry tänavatel naisi.
Vägivaldsete repressioonide käigus said mitu opositsiooniliidrit haavata ning võeti ajutiselt vahi alla.
Ikka alles kinnipeetavate protestijate arv on samuti teadmata; vormirõivais mehed rüüstasid opositsiooniliidrite maju ning röövisid poode.
Järgmisel päeval tegi kapten Camara televisioonis avalduse, väljendades kaastunnet tapetute perekondadele, ja külastas mõnda haavatut.
Ta kuulutas välja kahepäevase riikliku leina ja tõotas, et neid vägivallajuhtumeid hakatakse uurima.
Ta ise distantseerus tapmistest, öeldes, et ta ei kamanda sõjaväeosi, mis on nende julmuste eest vastutavad.
Euroopa Liit mõistis need jõhkrad ja šokeerivad sündmused viivitamata jõuliselt hukka.
Eesistujariigi deklaratsioon, kõrge esindaja Solana avaldus ja ELi voliniku De Guchti avaldus avaldati järgmisel päeval.
Me peame hakkama nõudma arreteeritute vabastamist ja sündmuste põhjalikku uurimist.
Vägivald Guineas sai ülemaailmse hukkamõistu osaliseks.
ÜRO Julgeolekunõukogule esitati eelmisel kolmapäeval lühikokkuvõte olukorrast riigis.
Aafrika Liit mõistis toimunu hukka ja otsustas koostada raporti võimalike meetmete kohta, mis tuleb võtta.
Lääne-Aafrika riikide majandusühendus (ECOWAS) nõudis selle küsimuse täielikku rahvusvahelist uurimist.
Parlament, nagu te teate, mõistis põhiseadusevastase võimuvahetuse hukka ning kutsus oma 15. jaanuari 2009. aasta resolutsioonis üles austama inimõigusi ja põhiseadusliku korra juurde kohe tagasi pöörduma.
EL otsustas avada Cotonou lepingu artikli 96 kohaselt läbirääkimised ja külmutas ELi arenguabi, mida oli antud lisaks humanitaarabile ja demokraatiale ülemineku toetusele.
Me pole olnud üksi.
Meie rahvusvahelised partnerid toimisid nii nagu meiegi.
Aafrika Liit ja ECOWAS otsustasid peatada suhted Guineaga, kuni ta kehtestab demokraatlikult valitud parlamendi või valitsuse.
On loodud Guinea Rahvusvaheline Kontaktrühm, mida Aafrika Liit ja ECOWAS ühiselt juhivad ja mille tegevusest Euroopa Liit osa võtab.
Märtsis leppis militaarne hunta opositsiooniga kokku, et valimised toimuvad enne 2009. aasta lõppu, mis andis põhjendatud lootuse rahumeelseks ja demokraatlikuks üleminekuks.
Kapten Camara kinnitas, et keegi riigipöörde juhtidest kandideerima ei hakka.
Riiklik üleminekunõukogu pidi üleminekuprotsessi juhtima ning ette valmistama vajaliku põhiseaduse muudatuse valimiste hõlbustamiseks.
Mida me saame siis teha, et vältida edasist vägivalda, ning kuidas me saame Guinea rahvast aidata tema õigustatud ihaluses demokraatia, õigusriigi, rahu ja arengu järele?
Noh, selleks on kolm peamist tegevusvaldkonda.
Kõigepealt peaksime säilitama ja tugevdama poliitilist survet Conakry režiimile, eriti rahvusvahelise rühma raames.
Kapten Camara otsus valimistel mitte kandideerida võimaldaks samuti olukorda maha rahustada.
Burkina Faso presidendi Blaise Compaoré määramine ECOWASi ja Rahvusvahelise Kontaktrühma nimel kriisi lahendamise korraldajaks on väga positiivne märk ning Euroopa Liit on seda määramist eesistujariigi kaudu tervitanud.
Me loodame, et tema vahendustegevus annab panuse turvalise, rahumeelse ja püsiva lahenduse leidmiseks olukorrale Guineas.
Teiseks: jätkuvalt tuleks uurida võimalusi rakendada sihipäraseid sanktsioone vägivalla eest vastutavate isikute vastu.
Peame kooskõlastama seda lähenemisviisi Aafrika Liidu ning muude rahvusvaheliste ja kahepoolsete partneritega.
Selles suhtes on olulise tähtsusega lähenev Aafrika-ELi ministritaseme kolmiku kohtumine Addis Abebas ning Ginea küsimust käsitlev kohtumine 12. oktoobril Abujas.
Kolmandaks: peaksime jätkama humanitaarabi andmist tsiviilelanikkonnale ja demokraatliku üleminekuprotsessi toetamist.
Viimane oleneb siiski Guinea üleminekuasutuste usaldusväärsest valmisolekust jätkata rahumeelset ja konstruktiivset dialoogi koos selge kohustusega hoiduda edasisest vägivallast ning austada oma kodanike inimõigusi ja poliitilisi vabadusi.
Me ei säästa jõupingutusi Guinea rahva aitamiseks sel kriitilisel hetkel ning oleme kindlalt otsustanud toetada põhiseadusliku ja demokraatliku tsiviilvalitsuse tagasipöördumist vabade ja läbipaistvate valimiste kaudu.
Me kutsume üles kõiki huvirühmi Guineas vägivallast hoiduma ning rahumeelset ja demokraatlikku üleminekut teostama.
<D>
, kirjalikult. - (HU) Me loodame, et hiljemalt Euroopa Ülemkogu viimaseks, oktoobris toimuvaks istungiks on kaotatud viimased takistused Lissaboni lepingu jõustamiseks.
See leping võib paljuski inspireerida Euroopa Liitu kasutama tõhusamat otsustusprotsessi.
Tahaksin ühte näidet rõhutada: energiajulgeolek.
Üks edasimineku tundemärkidest on see, et erinevalt varasemast on EÜ lepingus energiapoliitikale pühendatud eraldi peatükk.
Arvestades viimaste aastate sündmusi, usun ma, et selles uues peatükis antakse ELi energiapoliitikale suunised.
Eesmärgid, mida toetada, on energiatõhususe arendamine, taastuvate energiaallikate kasutamine ja võrkude vastastikune sidumine.
Uue liikmesriigi Euroopa Parlamendi liikmena on mul eriti hea meel, et uues energiapeatükis sisaldub ka solidaarsuse kontseptsioon.
Ent Lissaboni leping ei anna meile mingil juhul valmislahendusi, eelkõige energiapoliitikaga seoses.
Uue peatüki lisamine mõjub pigem hoiatusena: Euroopa peab kiiresti midagi ette võtma, et vähendada oma sõltuvust ja tutvustada oma keskkonnavaateid.
Lissaboni leping ei anna ise mingit garantiid, ainult võimaluse.
Liikmesriikidele on see võimalus tugevdada ühise energiapoliitika aluseid ning samal ajal kaitsta omaenda huvisid.
Tulevikus ei ole ilma liikmesriikide poliitilise kindlameelsuse ja koostööta võimalik alternatiivsete edastusteede arendamine, võrkude vastastikune sidumine ning isegi välisostude vastu kaitsmine.
<D>
kirjalikult. - Muld on eluliselt vajalik loodusvara.
Kuna see on taastumatu ressurss, mängib see ülitähtsat rolli bioloogilise mitmekesisuse säilitamisel, toorainete tekkekohana ning toitainete ja vee hoiukoha ja filtrina.
Muld ei ületa riigipiire, samuti ei saa Euroopa Liit seda kuhugi nihutada.
Mulla kaitsmine teenib eelkõige maaomanike huvisid ning kuulub seetõttu liikmesriikide kohustuste hulka.
Subsidiaarsuse põhimõtte kõnealune tahk peab jääma puutumatuks.
Mis õigusega eirame senini Euroopas kehtinud õigusakte ja talumeeste pühendumust ning sätestame uued eeskirjad, mis kehtivad paralleelselt Euroopa direktiivide, riiklike seaduste ja nõuetele vastavuse eeskirjadega, mis käsitlevad otseselt või kaudselt mullakaitset.
Euroopa Liidus juba kehtivad arvukad mullakaitset käsitlevad direktiivid ja eeskirjad, nagu näiteks nitraatide direktiiv, vee raamdirektiiv, saastekvootidega kauplemise direktiiv ning taimekaitsevahendite direktiiv.
Bürokraatlikud kohustused, mis võivad uue direktiivi kehtestamisega rõhuda liikmesriike ning talumehi, on ilmselgelt vastuolus meie ühiste püüdlusega kaotada bürokraatiat.
Pealegi mõjutavad direktiivi eelnõus käsitletud ettevaatusabinõud põllumajandusseaduse kõiki tahke.
Minu arvates on Euroopa mullakaitse direktiiv üleliigne ja tarbetu ning hääletasin selle ettepaneku vastu.
<D>
Proua juhataja, sooviksin loomulikult tänada Claudio Favat ning kodanike õiguste, justiits- ja siseasjade komisjoni.
Mitmed osapooled on teinud suuri pingutusi, et esimesel lugemisel kokkuleppeni jõuda, ja teades, et märgatav enamus kodanike õiguste, justiits- ja siseasjade komisjoni liikmeid oli mitu päeva tagasi selle poolt ning sama kehtib ka alaliste esindajate komitee liikmete kohta vahetult enne jõule, siis ma usun, et me jõuame kokkuleppeni.
Loomulikult ei täida käesoleva direktiivi tekst algseid taotlusi igas suhtes.
Komisjon võib saavutatud kompromissi siiski kõhkluseta toetada.
Direktiiv võimaldab meil juurutada tõhusat instrumenti - ühtset raamistikku, et hoida ära ebaseaduslikult riigis viibivate kolmandate riikide tööliste töölevõtmist.
Komisjon on kontrollide osas valvas.
Kompromisstekst soovitab paremini suunatud kvaliteetsete kontrollide läbiviimist, niisiis on lähimate aastate jooksul näha, kas selliseid kvaliteedikriteeriume kasutatakse ja kas liikmesriikide kohustus määrata riskianalüüsi alusel korrapäraselt kindlaks tegevusvaldkonnad, kuhu nende territooriumidel on koondunud ebaseaduslikult riigis viibivate kolmandate riikide kodanike töötamine, on tegelikult mõjus olnud.
Seda me soovime, et võidelda ebaseaduslikult riigis viibivate kolmandate riikide kodanike töölevõtmise vastu ja eelkõige rakendada karistusi nende tööandjate suhtes, kes sellistest inimeste tööst kasu saavad.
Seetõttu on komisjoni tulevastes aruannetes direktiivi rakendamise kohta esikohal kontrollidega seotud sätete rakendamise vaatlus.
Lisaks ilmnevad sellest kompromissist ka positiivsed tulemused, konkreetsemalt öeldes konsensuse saavutamine keerulisel alltöövõtu teemal.
Panin tähele, et Claudio Fava lootis nõukogult ja parlamendilt seisukohta.
Mina isiklikult ei näe direktiivis mingeid puudusi.
Komisjonil on hea meel, et direktiivis soovitatakse kriminaalkaristusi eriti tõsiste juhtumite korral, kus sellised karistused on nii vajalikud kui ka asjakohased.
Vajalikud on need hoiatuse tugevdamiseks, sest kõige tõsisemate juhtumite korral ei ole halduskaristused vastutustundeta tööandjate hirmutamiseks piisavad.
Asjakohased on need vahendid, mida kavandatakse edasipüüdliku Euroopa poliitika ühitamiseks ebaseadusliku sisserände vastase võitlusega.
Selles kontekstis hindab komisjon tõsiasja, et lõpliku kompromisslahenduse teksti on taaslisatud smugeldamise ohvrite tööandjate kriminaliseerimine.
Proua juhataja, daamid ja härrad, see direktiiv on esimene märkimisväärne samm ebaseadusliku sisserände vastases võitluses.
Direktiivi sihtmärk on vastutustundeta tööandjate tegevus ja samal ajal kaitseb direktiiv ka sisserännanud töölisi, kes sellistel juhtudel kõige sagedamini ohvriks osutuvad.
Direktiiv tuleb kiiresti vastu võtta ja rakendada.
Komisjon toetab seda toimingut ja kaasab end sellesse, kutsudes üles liikmesriikide ekspertide regulaarseteks kohtumisteks üleminekufaasis, et kõigi esile kerkida võivate küsimuste üle arutleda.
Direktiiv on tähtis vahend ja komisjon teeb kõik vajaliku selle mõjusa kasutamise tagamiseks.
Minu tänud lähevad parlamendile, Claudio Favale ja Kodanike õiguste, justiits- ja siseasjade komisjonile.
<D>
(FR) Hr president, daamid ja härrad, käesolev resolutsioon Lissaboni strateegia taaskäivitamise kohta on vägagi kooskõlas parlamendi poolt eelmise aasta oktoobris vastuvõetud raportiga minu ettepaneku kohta ühtse turu tulevikustrateegiaks.
Tahaksin kõigepealt tänada Marianne Thyssenit ja Klaus-Heiner Lehnet ning nende kolleege koordineerimisgrupist, kes koostasid resolutsioonid, mis on hästi tasakaalustatud ja kooskõlas ELi poliitilise, majandusliku ja sotsiaalse reaalsusega.
Tahaksin eriti juhtida tähelepanu ettepanekutele, mis puudutavad sotsiaalsete õiguste tähtsust ja majandusliku konkurentsi ühildamist sotsiaalmudeliga: tahaksin öelda, et me peame muidugi siin kaugemale minema ja vastu võtma sätted üldist huvi pakkuvateks teenusteks.
Veel toonitaksin, mida aruanne ütleb intellektuaalomandi kohta.
See on ELi ja VKEde tähtis relv.
Rahvusvaheline mõõde, mille resolutsioon kehtestab, on midagi uut ja väga vajalik.
Ühtne turg on see, mis asetab Euroopa 500 miljonit kodanikku globaliseeruvas maailmas jõupositsioonile.
Lõpetuseks tahan öelda mõned sõnad meetodi küsimuses.
Ma pole kindel, kas hetkel kasutatav avatud koordinatsioonimeetod kõige tõhusam on.
Mina isiklikult arvan, et teatud Lissaboni strateegia valdkondades peame edasi liikuma tõeliselt ühtsete poliitikate, ühenduse poliitikate suunas, kui tahame tulevikus edu saavutada.
<D>
kirjalikult. - (FR) 1960. aastatel, kui Prantsusmaa parlament leppis kokku planeerimise hüvedes, võttes siis aluseks parlamendi otsused, hääletati igal aastal majanduskasvu määra üle, kuna selgus, et tegelik kasv oli paar aastat järjest täpselt vastavuses hääletuse tulemusega.
Karl-Heinz Florenzi raportit lugedes tekkis sama mulje, et parlamendil on kavas hääletada maailma õhutemperatuuri üle.
Lubage mul selgitada: ma ei kritiseeri inimkonna vajadust kaitsta keskkonda, säilitada mõõtmatu looduslik mitmekesisus või majanduslikus mõttes leida paremaid võimalusi loodusvarade kasutamiseks, et neid säästa.
See on rituaalne ohver uuele kliimausule ja selle uutele gurudele, erapoolikult meelestatud teadlastele, kes saadavad needusi neile, kelle töö vastustab nende puutumatud järeldused.
Inimese häbimärgistamine kurjuse kehastusena on süstemaatiline, eriti läänelikus ja euroopalikus variandis.
See on seadustatud patukahetsus.
See on Euroopa tööstuslik ja majanduslik enesetapp, mis tuuakse niinimetatud ülemaailmse soojenemise altarile, ning millest ei ole maailma keskkonnale midagi kasu, küll aga põhjustab kõige halvemaid inimlikke ja sotsiaalseid tagajärgi Euroopa inimestele.
Seepärast hääletasin raporti vastu.
<D>
(NL) Euroopa tubakat kasvatavad põllumajandustootjad ei tohiks selle eest ELilt sentigi saada.
Ilmselgelt on tubakatoetused olnud põllumajandustootjate suureks tuluallikaks palju aastaid, omamoodi sotsiaalkindlustuspoliitika, mis ei vääri sellist nimetust.
Maksutulu ei tohiks siiski põhimõtteliselt kulutada ebatervislikele toodetele.
Seega on toetuste suhtes ainult üks valik: need tühistada.
Ettepanek Berlato raportis on naeruväärne katse pikendada tubakatoetuste perioodi kuni vähemalt 2012. aastani.
Viimast ei tohiks juhtuda ja selleks on veel üks põhjus.
Arengumaad peavad seda täiesti ebaõiglaseks, et Euroopa tubakat tuleb toetada.
See on ebaõiglane konkurents vaestele põllumajandustootjatele ning otseselt vastuolus Euroopa Liidu arengupoliitikaga - klassikaline näide sellest, kuidas üks poliitikavaldkond võib teisele sisse lõigata.
Julgustage Euroopa põllumajandustootjaid kasvatama põllukultuure, mis toovad kõrget tulu, nagu teravili, millest on suur puudus.
Näidake siiski solidaarsust ja laske tubakatoetustel suitsuna haihtuda nii rahvatervise kui Euroopa kõige vaesemate riikide arengu poliitika ühtekuuluvuse huvides.
See on solidaarsus.
<D>
kirjalikult. - Hiljutised valimised Zimbabwes kujutasid endast teesklust, kus Mugabe oli ainus lõppkandidaat, olles hirmutanud Tsvangiraid ja teisi MDC liikmeid loobuma.
Nüüd tuleks selles riigis korraldada uued presidendivalimised, takistades kindlameelselt riigi soositavat vägivalda, hirmutamist ja mõrvamist.
Tervitan eile Jaapanis G8 tippkohtumisel vastu võetud otsust rakendada Zimbabwe valitsuse liikmete suhtes finants- ja muid sanktsioone.
On märkimisväärne, et selles küsimuses valitses konsensus, isegi Venemaa poolt, Mugabe režiimi tugeva hukkamõistmise osas.
Tõenäoline näib ÜRO Julgeolekunõukogu resolutsioon, mille kohaselt Zimbabwe ohustab nüüd rahvusvahelist rahu ja julgeolekut.
Kutsun Hiinat üles eelseisval nädalal mitte takistama seda olulist tegevust.
Mul on kahju, et Aafrika Liit ei tee piisavalt palju ära Mugabe isoleerimiseks, kuna ma usun, et see liit koos Lõuna-Aafrika arengukogukonna ja üleaafrikalise parlamendiga on võtmefoorumid, millele tuleks ülesandeks teha sellised despoodi kõrvaldamine.
Zimbabwe valitsuse poolt hetkel toime pandud inimõiguste rikkumised lähenevad inimsusevastastele kuritegudele ja ma leian, et ÜRO Julgeolekunõukogu peaks seega samuti lähitulevikus kaaluma selle valitsuse liikmete saatmist rahvusvahelise kriminaalkohtu ette.
<D>
(FR) Hr president, volinik, nagu hr Ettl ütles, seisame me väljakutse ees.
Kõik meie kaaskodanikud on nüüdseks mõistnud kliimamuutusest tulenevat väljakutset.
Vähesed on aru saanud sellest, et demokraatia on samuti väljakutse.
Kuid sellegipoolest, kus on Euroopa demograafilise probleemi kese?
Muidugi linnades, kuna linnadesse on koondunud 80% kogu rahvastikust.
Milline on peamine probleem linnades elavate kodanike ja linnapeade jaoks, arvestades, et siin on kolleege EP liikmeid, kes on nagu minagi linnapead või aselinnapead?
Lubage mul kasutada kahte näidet.
Esmalt majanduslik näide.
Kui linnad peavad kas tagama eluaseme suurele elanikkonnale või - nagu mõne Ida-Saksamaa linna puhul - vaatama, kuidas suur osa nende elanikest lahkub, siis tähendab see viimati nimetatud juhul elaniketa maju, tühjade korterite kütmist, tühje koole ning esimesena mainitud juhul 5 miljoni euro eest kooli ehitamist, nagu minu linnas just tehti, või 7 miljoni euro eest uue keskuse ehitamist.
Need on näited linnajuhtide tehtud ja linna maksumaksjate kaetud majanduslikest kulutustest.
Kuid see pole üksnes majanduslik väljakutse, see on ka inimlik väljakutse, sest kui me näeme sellises piirkonnas isoleeritud inimesi, vananevat elanikkonda, kui me ei kuule enam tänaval mängivate laste rõõmsaid hõikeid, siis on tegemist inimsuhete probleemiga.
Nagu te teate leidub selliseid ameteid, mida keegi ei taha.
Mõnes väikelinnas ei leidu torulukkseppa.
Minu linnas pole enam meditsiiniõdesid.
Meil pole enam piisavalt koduabilisi, mistõttu inimesed peavad ootama.
Kahetunnise abi eest saame me vaid ühe tunni abi päevas.
See on tõsine inimlik probleem.
Volinik, väljudes kaasliikme pr Castexi esitatud raporti raamest, mille poolt mul on hea meel homme hääletada, palun ma teil linnade elamumajanduse ühenduse esimehena esitada meile eelnõu linnade kohta, mis võimaldaks lähitulevikus koostada graafiku iga linna kohta ning seeläbi paremini mõista ja kontrollida demograafilist olukorda linnades keskmises ja pikemas perspektiivis, et saaks teha otsuseid eluaseme, transpordi, koolide jms. kohta.
<D>
(RO) Tahaksin rõhutada asjaolu, et kuigi härra Cappato algatusele avaldati alguses ulatuslikku toetust, on hiljem esitatud 18 muudatusettepanekut esialgse poolehoiu kaotanud.
Ometi toetan ma seda, et üldsuse juurdepääs Euroopa Parlamendi, nõukogu ja komisjoni valduses olevatele dokumentidele on oluline, et tuua Euroopa Liit oma kodanikele lähemale.
Kõigepealt tahaksin rõhutada vajadust avalikustada peamised komiteemenetluse käigus koostatud dokumendid.
Teiseks arvan, et oleks hea mõte avaldada Euroopa Parlamendi veebilehel olevate isikuprofiilide all, kus kirjeldatakse üksikasjalikult iga parlamendiliikme tegevust, ka iga liikme esitatud muudatusettepanekud parlamendikomisjonides, kuhu nad kuuluvad.
Kodanikud peavad selgelt nägema, milliseid muudatusettepanekuid on parlamendiliikmed lisaks raportitele, resolutsioonidele ja täiskogu aruteludele Euroopa otsustusprotsessis esitanud.
Kolmandaks, kui Euroopa Liidu Nõukogu tegutseb lisaks Euroopa Parlamendile kaasseadusandjana, peaks ta oma arutelud avaldama nagu parlamentki.
Edaspidi oma arutelusid avalikustades peaks nõukogu näitama, et on läbipaistev, enne kui Lissaboni leping kohustab teda seda tegema.
<D>
komisjoni asepresident. - (DE) Härra juhataja, härra Ryan, olen teile väga tänulik selle küsimuse esitamise eest, sest see käsitleb probleemi, mis komisjonile juba aastaid muret on valmistanud: kuidas vähendada ebavajalikku bürokraatiat Euroopa VKEde jaoks.
Mul on teile rõõm teatada, et me oleme selles osas tõepoolest tohutuid edusamme teinud ja ma olen täiesti veendunud, et peagi näeme me tõelist läbimurret.
Oleme sisuliselt määratlenud Euroopa ettevõtete kulusid bürokraatiale kui aruandlus-, dokumenteerimis- ja teavitamiskohustusest tekkivaid kulusid.
Hetkel tegeleme nimetatud kulude tegeliku mõõtmisega, mis on suurim omalaadne projekt, mida ajalugu näinud.
See tähendab, et me määrame tõepoolest kindlaks, milliseid kulutusi nimetatud eeskirjad tegelikult ettevõtetele kaasa toovad, nii et saaksime seejärel näha, kust need kulud tekivad ja kas neid oleks võimalik vähendada.
Alates käesoleva aasta septembrist võite oodata mitmeid komisjoni ettepanekuid, mis tuginevad kõigi kehtivate eeskirjade mõõtmise ja läbivaatamise tulemustele.
Me loodame, et see aitab meil 2009. aasta lõpuks ellu viia nii palju ettepanekuid, et Euroopa ettevõtete kulud bürokraatiale vähenevad 2012. aastaks 25% võrra.
Eeldame, et see toob kaasa kogu Euroopa RKP suurenemise 1,4-1,5% ulatuses.
Niisiis näete, et me räägime tõepoolest märkimisväärsest suurusjärgust.
Seejärel nimetasite probleemi, mis on aga üsna kaugel tavapärastest bürokraatiakuludest.
Pean silmas iseäranis VKEdele pandud maksunõuete täitmise kohustust - ja te teate, et ELi volitused on selles osas äärmiselt piiratud.
Me teame oma küsitlustest, et ettevõtted ise leiavad, et finantsasutuste nõudmised kujutavad endast kõige tõsisemat ja raskemat koormat, nii et selles valdkonnas on asjade lihtsustamine tõesti liikmesriikide kätes.
Lõppude lõpuks oleme pädevad vaid kumuleeriva käibemaksu valdkonnas ja isegi siin on meie pädevus väga piiratud.
Komisjon on aga teinud ühe väga olulise ettepaneku, mis oleks VKEdele suureks abiks: nimelt oluliselt tõsta künnist, mille ületamisel nad peavad ette deklareerima kumuleerivat käibemaksu, s.t käibemaksuks registreerima.
Kehtiv künnis on 20 000 eurot, meie tahame selle tõsta 100 000 euroni, mis vabastaks pea kõik väikeettevõtted ja iseäranis äsjaloodud ettevõtted sellest raskest koormast.
Kahjuks pean teile ütlema, et siiani on ei ole liikmesriigid ette valmistatud selle ettepaneku vastuvõtmiseks.
Ma loodan, et väikeettevõtete seadus, mille komisjon mõned päevad tagasi esitas ja milles me uuesti nimetatud küsimust käsitlesime, avaldab rohkem survet nendele liikmesriikidele, kes siin raskusi tekitavad ja ma olen väga tänulik Euroopa Parlamendile siinkohal avaldatud toetuse eest.
<D>
Tänan teid väga, härra juhataja.
Tundub, nagu oleksin jõudnud mingi miilikivini - vabandust, oli see miilikivi või veskikivi?
Sellel raportil on huvitav pealkiri: "Kalavarude kaitse tehniliste meetmete abil”.
Sest ma pean tõesti ütlema, et kui tahame kalavarude kaitseks tõepoolest parimaid tehnilisi meetmeid kasutada, siis ühisest kalanduspoliitikast me neid ei leia.
Tulemused on siin: kui tegemist on kalavarude kaitsmisega, siis on ühine kalanduspoliitika läbikukkumine.
On aeg - ja oli juba tükk aega tagasi - et pööraksime tähelepanu tulemustele mitmel pool maailmas, mis on olnud edukad.
Võtame näiteks Islandi, kus on leitud omandipõhised lahendused ja õigused, mida saab edasi pärandada.
Võtame näiteks Uus-Meremaa, kus õigust kalastusaladele on edasi pärandatud põlvest põlve.
Mõlemal juhul näitab see, et kui usaldate turgu, siis usaldate õigusriiki ja usaldate omandiõigust; sellest võib sagedamini leida parema lahenduse kui mõnest nõukogude tüüpi tsentraliseeritud plaanist, nagu näiteks ühine kalanduspoliitika, mis osutus katastroofiks.
Nüüd on aeg turgu usaldada.
<D>
nõukogu eesistuja. - (FR) Proua juhataja, tahaksin vastuseks proua Panayotopoulosele öelda, et nõukogu jagab täielikult tema arvamust vajaduse kohta niipea kui võimalik jõuda kokkuleppele kavandatud määruse suhtes, milles sätestatakse meetodid sotsiaalkindlustussüsteemide koordineerimisega seotud määruse nr 883/2004 kohaldamiseks.
See tähendab tingimuste loomist kõnealuse määruse vastuvõtmiseks, et viia võimaluse korral lõpule maikuuks 2009 sotsiaalkindlustussüsteemide koordineerimise reform.
Kõnealust kavandatud määrust, mida komisjon tutvustas 2006. aasta jaanuaris, on sellest ajast peale, arvestades selle sätete ulatust ja ülitehnilist iseloomu, peatükk peatüki haaval järjestikuste eesistumiste ajal läbi vaadatud.
Tänu eelmiste eesistujariikide järjekindlatele jõupingutustele on võetud vastu osalised üldised lähenemisviisid.
See protsess viidi lõpule eelmisel aastal Prantsusmaa eesistumise ajal osaliste üldiste lähenemisviiside vastuvõtmisega kahe järelejäänud peatüki kohta seoses tööõnnetuste ja kutsehaiguste hüvitiste ning ka matusetoetustega.
Vahepeal avaldas parlament möödunud aasta juulis esimesel lugemisel oma arvamuse.
Nõukogu tervitab laialdast ühtivust parlamendi vaadetega.
Nõukogu näeb selles kõnealuse teksti läbivaatamise algusest peale kahe institutsiooni vahel algatatud väga konstruktiivse koostöö vilju.
Ühise seisukoha vastuvõtmine määruse eelnõu kohta on eesistujariik Prantsusmaa jaoks üks peamistest sammudest isikute liidusisese liikuvuse suurendamise suunas.
Seepärast teeb eesistujariik kõik endast oleneva, et kõnealune ühine seisukoht nõukogu 15. detsembri kohtumisel vastu võetaks, et parlament saaks selle oma osaistungjärgul järgmise aasta jaanuaris vastu võtta.
<D>
(SV) Keskkonna ja kliimaga seotud küsimused puudutavad meid kõiki.
Nagu teame, on need oma ulatuselt globaalsed.
On ilmne, et EL peab võitluses meie elutingimuste kaitsmise eest juhtrolli võtma.
Keskkonnaasjatundjad väidavad, et primitiivsed kaminad ja pliidid, mida leidub kõikjal Aafrikas, Aasias ja Lõuna-Ameerikas, on tööstuse järel kõige suuremad kliima kahjustajad ja suuruselt teised heitkoguste põhjustajad.
Mõned riigid, mis keskenduvad keskkonna kaitsmisele, on lõpuks sellest aru saanud.
Tänapäeval on olemas päikeseenergial töötavad lihtsad pliidid, mille abil on väikese raha eest võimalik likvideerida 95% toksilistest heidetest, mis tekivad musta kivisöe, sõnniku ja muude kütuste põletamisel.
Arvutused näitavad ka seda - ja see on kõige olulisem punkt, millele tähelepanu juhtida -, et peaaegu kaks miljonit inimest sureb enneaegselt, sest nad on sunnitud neid gaase sisse hingama.
Ma loodan, et EL koos Ameerika Ühendriikidega, mis on näidanud üles teadlikkust sellest probleemist, tunnevad aktiivset huvi selle väga reaalse viisi vastu, et päästa inimesed ja keskkond.
<D>
. - (SV) Soovin alustada tänusõnadega kontrollikojale konstruktiivse aruande eest, mida oli ebatavaliselt kerge jälgida.
Olen kindel, et see loob tugeva aluse meie jätkuvale tööle eelarvekontrollikomisjonis.
Ma mõtlesin, et piirdun peamiselt ELi sõltumatute ametitega, sest tegelikult olen ma nende raportöör.
Loomulikult kasvab mõne asutuse personal, vastutus ja nende käsutuses oleva raha hulk.
Seetõttu on minu soovitus, et ka nende institutsioonide uurimine oleks kasvava tähtsuga.
Kõigi aastate jooksul, kui ma olen olnud Euroopa Parlamendis, oleme kommenteerinud sõltumatute ametite probleeme seoses planeerimisega, eelarve täitmisega, riigihangetega, aruandlusega ja nii edasi, ning õnnetuseks paistab, et peame seda käesoleval aastal uuesti tegema.
Sama kehtib probleemi kohta, et nad nõuavad üha rohkem raha, kuigi neil oli raskusi selle kulutamisega eelmistel aastatel.
Ma arvan, et nimetatud asjaolu tõstatab mitmeid tähtsaid küsimusi, kuna näib olevat korduv probleem.
Vähemalt minul tekivad küsimused vastutuse ja kontrolli kohta.
Seetõttu pean eriliseks ebaõnnestumiseks, et nõukogu esindajad ei osale käesolevas arutelus, sest ma arvan, et me vastutame ühiselt detsentraliseeritud ametite üle järelevalve korraldamise ja kontrolli tagamise eest.
Lisaks üldistele märkustele, mis suures osas puudutavad märkimisväärset arvu, kuigi mitte kõiki detsentraliseeritud ameteid, on neli ametit, mida minu arvates on põhjust käesoleval aastal põhjalikumalt uurida.
Esimene on Euroopa Politseikolledž, CEPOL, mis on käesoleval aastal saanud jälle märkuseid riigihangete korraldamise kohta ning seda korduvat probleemi ei ole käsitletud.
Seda tähelepanuväärsem on asjaolu, et kontrollikoda on juhtinud tähelepanu raha kasutamisele eraviisiliste kulutuste katmiseks.
Järgmine on Galileo, millega seoses kontrollikoda ei ole veel teinud avaldust, kas nad tahavad anda lihtsa kinnitava avalduse ainult seetõttu, et Galileo ja Euroopa Kosmoseagentuuri vaheliste suhete ümber on nii palju ebakindlust ning kaasatud on teisi osalejaid.
Kus Galileo algab ja lõpeb?
Viimased, kuid mitte tähtsusetud on Frontex ja Euroopa Raudteeagentuur, mõlemad on ilmsed näited ametitest, mis ülehindavad oma kulusid ning nõuavad liiga palju raha, sellele vaatamata küsivad nad igal aastal raha juurde.
Nende teemadega kavatsen ma põhjalikumalt tegeleda eelarve täitmisele heakskiidu andmise menetluse käigus.
Ma loodan jätkata konstruktiivset koostööd nii kontrollikoja kui ka komisjoniga ning olen pettunud, et nõukogu esindajaid ei ole siin, et anda panust käesolevasse arutelusse.
<D>
(CS) Austatud juhataja, volinik, ka mina ei rõõmusta lepingu kummaliste muudatuste üle, nagu näiteks tollimaksude tagastamine imporditud komponentide eest juhul, kui tooted Euroopa Liitu eksporditakse, ning päritoluriigi kindlaksmääramise künnise vähendamine 60%.
Üldkokkuvõttes on tulemuseks Korea impordi eelistamine Euroopa tööstuse konkurentsivõime ja tööhõive arvelt.
Lõviosa sellest läheb juba importkaupadele Aasiast, kus tööjõukulud on konkurentsitult madalad, kuna sotsiaalsed ja keskkonnakaitse standardid on viletsad või puuduvad hoopis.
Seepärast tuleks kaubandusläbirääkimistes keskenduda pigem nende standardite tõstmisele, mitte Aasia tööstuse õitsengule Euroopa arvelt.
Komisjon on seda Euroopa kodanikele juba pikka aega võlgnenud.
Kas komisjonil on üldse aimu lepingu negatiivsest mõjust Euroopa konkurentsivõimele ja tööhõivele auto- ja tekstiilitööstuses?
Teiseks, kas komisjon teadvustab endale, et see leping loob kahetsusväärse pretsedendi edaspidistele kaubanduslepingutele?
Kolmandaks, kas komisjon kavatseb eirata põhilisi vastuväiteid, mille tõstatasid Euroopa masinaehituse ametiühingud?
Neljandaks, kuidas saab nii olla, et Korea meedia pühitseb juba oma autotööstuse võitu, kui komisjoni kolleegium pole lepingut isegi veel arutanud?
Või kas komisjon on valmis eelnõu läbi vaatama ja hakkama läbirääkimisi pidama tasakaalustatud lepingu üle?
Kas komisjonil jätkub tahtejõudu Koreale survet avaldada rahvusvaheliste kohustuste võtmiseks sotsiaalsete ja keskkonnakaitse standardite osas ning kas komisjon tahab seda teha, enne kui Korea saab kätte kõik Euroopa Liiduga vabakaubanduse hüved?
Tänan teid vastuse eest.
Usun, et terve mõistus pääseb võidule.
<D>
(PT) Härra nõukogu eesistuja, volinik, daamid ja härrad, praegu maadlevad maailma juhtivad riigid rahvusvahelise finantssüsteemiga.
Nad püüavad saada seda kontrolli alla enne, kui on hilja.
Ehk on jõudnud kätte ka viimane hetk lahendada teine probleem, millest oleme rääkinud juba aastakümneid.
Aastaid oleme me kuulanud lugusid häbiväärsest loodusvarade röövimisest.
Mitu korda oleme me kuulnud - ja taas Kongo kohta - seda, et inimesi tapetakse?
Ma arvan, et kätte on jõudnud viimane hetk anda need ettevõtted kohtu alla, peatada see häbiväärne kaubandus ning külmutada arved, millel hoiustatakse maavarade ekspluateerimisest inimeste vere ja kannatuste hinnaga saadud häbitut tulu.
Ma ei mõista, miks ei koostata nendest ettevõtetest musta nimekirja, nagu on seda tehtud terroriorganisatsioonide puhul.
Ma ei mõista, miks ei saa rahvusvaheline üldsus kohtu alla anda neid ettevõtjaid, kes ei ole tegelikult ettevõtjad, vaid on hoopis kurjategijad, kes ohustavad piirkondlikku ja maailma julgeolekut.
Ma palun tungivalt, et eesistujariik Prantsusmaa ja komisjon teeksid selle suhtes rahvusvahelise algatuse.
<D>
kirjalikult. - (LT) Euroopa Liit vajab Türgit ja Türgi vajab ELi.
See ei ole tähtis üksnes kaubanduse ja majanduslike sidemete ning investeeringute seisukohalt.
Peaaegu sada aastat tagasi pööras Türgi end Euroopa poole ning sellest riigist võib ja peab saama sild, mis meie mandrit islamimaailmaga ühendab.
Kahjuks tuleb tunnistada, et läbirääkimised Türgi ühinemise üle ELiga on aeglustunud.
EL ootab edusamme, eriti inimõiguste kaitse, soolise võrdõiguslikkuse ja sõnavabaduse, ajakirjandusvabaduse ning usuliste vabaduste kaitsmise puhul.
Teine oluline küsimus on suhete normaliseerimine Küprosega.
See konflikt tuleb lahendada viisil, mis on soodne nii Türgile kui ka Küprosele.
Oluline on konfliktile rahumeelne lahendus leida.
Sündmused Põhja-Aafrikas näitavad, kui oluline on panus, mille Türgi peab andma, levitades stabiilsust ja demokraatlikke väärtusi.
Liibüa, Egiptuse ja teiste araabia maade elanikud näevad Türgis ning ELis eeskuju, mida nad järgima peavad.
Hääletasin aruande poolt, sest see oli hästi tasakaalustatud.
Aruandes kajastatakse hästi Türgi ELi integratsiooni 2010. aastal.
Olen alati Türgi liikmesust pooldanud.
Siiski peaks see riik rakendama Ankara protokolli ja rohkem ära tegema, eelkõige selles, mis puudutab vähemusi, naisi, ajakirjandusvabadust ja õigusriigi põhimõtteid.
<D>
(EL) Proua juhataja, reaalne olukord ise purustab müüdi Euroopa Liidu riikide ja piirkondade vahelise lähenemise ja ühtekuuluvuse kohta:
majanduslik ja sotsiaalne ebavõrdsus suureneb pidevalt;
uute liikmesriikide liitumisest tulenevad kunstlikud statistilised lähenemised ei saa petta töötajaid, talunikke, noori ja naisi, kes tajuvad oma elatustaseme pidevat halvenemist;
kapitalistlikes raamistikes toimuv piirkondlik areng ei saa süsteemist kaotada klassihuvide konflikte;
ebavõrdne areng on kapitalistliku tootmismeetodi puhul loomulik, kuna igasuguse arenguprotsessi stiimuliks on kapitali maksimeerimine;
riikide ühtekuuluvuse taktikatel ja NSRF 2007-2013 rakenduskavadel, nagu ka eelmistel kavadel, on konkreetne klassihoiak: need järgivad Lissaboni strateegia lihtrahvavastast lähenemisviisi ning on kohandatud vastavalt riiklikele reformikavadele; teisisõnu soodustavad need kapitalistlikke ümberkorraldusi ning paindlikumaid töölepinguid.
Seega, Euroopa Liit ja väikekodanlikud valitsused teenivad kapitali vajadusi, seda kapitalistliku kriisi ajal, lükates kogu koorma töölisklassile, töötajate õlgadele, selge eesmärgiga muuta need töövastased meetmed püsivateks, et kindlustada ja suurendada monopolide kasumeid ka tulevikus.
Uueks ühtekuuluvuspoliitika reguleerimisalasse lisatud oluliseks faktoriks on territoriaalse ühtekuuluvuse mõiste, ning mis veegi tähtsam, seda käsitlev roheline raamat.
Komisjoni ettepanekutes sisalduvate juhiste tagurlik loomus väljub Euroopa Liidu seisukohtade ja pädevuse raamistikust, mis on sätestatud Euroopa põhiseaduses ehk nüüdse nimetusega Lissaboni lepingus, ning see on liikmesriikide kodanike jaoks solvav.
Territoriaalset ühtekuuluvust käsitlev roheline raamat määrab monopolid juhtima selliseid vahetuid valdkondi nagu tervishoid, haridus, energeetika ning muid teenusvaldkondi, mille põhiliseks elemendiks on eelkõige juurdepääs transpordivõrkudele.
Kreeka Kommunistlik Partei on kategooriliselt komisjoni territoriaalset ühtekuuluvust käsitleva tagurliku ettepaneku vastu ning lükkab selle tervikuna tagasi.
<D>
kirjalikult. - (RO) Andsin oma poolthääle ettepanekule võtta vastu otsus vaesuse ja sotsiaalse tõrjutuse vastu võitlemise Euroopa aasta (2010) kohta.
Lisaks otsuse ettepanekus mainitud prioriteetsetele tegevustele on meie arvates väga vaja kehtestada tagatud miinimumpalk kõigis ELi liikmesriikides, et tõhusalt vaesuse vastu võidelda.
Minu koduriigis Rumeenias elab pärast seda, kui meil on kolme aasta jooksul olnud parempoolne valitsus, 40% Rumeenia töölistest allpool vaesuspiiri, sest nad ei suuda tasuda minimaalse tarbija toidukorvi ja talviste arvete eest.
Tänu sellele, et parempoolne valitsuse kehtestas 2005. aastal ühise maksumäära, on aset leidnud ulatuslik ühiskonna polarisatsioon ja vaesus on suurenenud.
2007. aastal teenis ainult 5% Rumeenia töölistest rohkem kui 2000 Rumeenia leud, mis on umbkaudu 500 eurot.
Rumeenia puhul on vaja loobuda ühisest maksumäärast ja võtta kasutusele progressiivne määr, samaaegselt maksuvabastusega reinvesteeritud kapitali suhtes.
Sel moel kaoks ühiskonna polarisatsioon ja saavutataks õiglane maksustamine ning madala sissetulekuga inimesed maksaksid vähem makse kui suure ja väga suure sissetulekuga isikud.
<D>
Kiidan heaks asjaolu, et Euroopa Parlament on keskendunud toiduainete hinnatõusule.
Kahjuks ei ole see hinnatõus lühiajaline nähtus, vaid näib arenevat pikaajaliseks trendiks.
Selle muudab hullemaks suurenev nõudlus toiduainete, eriti teravilja järele, viimaste aastate kehv saak ja vähesed varud ning samuti kahjuks finantstehingud ja dollari väärtuse langus.
Kõik see tekitab turgudel kaost.
Meie vaatenurgast on sotsiaalsed tagajärjed olulisemad.
Mitmete riikide rahvastik kasvab märkimisväärselt ning nad on püsivalt alatoitunud ja näljased.
Nende meeleheide on üha kasvava poliitilise pinge allikas.
Me ei saa neid sündmusi passiivselt pealt vaadata.
Vajame rahvusvahelist koostööd ÜRO ja Euroopa Liidu egiidi all.
Riigid, kes on G20 liikmed, peaksid tõhusalt takistama põllumajandustoodetega spekuleerimist.
Peaksime vaatama uuesti põllumajandusturgude reguleerimist Euroopas, nii et me ei piiraks potentsiaalset kasvu kunstlikult.
Ülemaailmse näljaga ei tohiks olla mingit spekuleerimist, sest selle spekuleerimise mõjul surevad paljud süütud inimesed nälga, eriti vaeseimates riikides.
<D>
fraktsiooni Verts/ALE nimel. - (DE) Pr juhataja, volinik, keda ma tervitan kui uustulnukat meie täiskogus, daamid ja härrad, siin meie ees on raport, mis on tulvil soovitusi.
Ma tunnustan pr Gurmaid raportis sisalduvate ideede rohkuse eest, mis on suunatud meie teedel liikuvate sõidukite tehnilise taseme täiustamisele.
Sissejuhatuse mõttes ei saa ma aga jätta tegemata tähelepanekut väljendite "intelligentne sõiduk”, "intelligentne infrastruktuur” ja "intelligentsed turvaseadmed” kohta.
Nagu ma transpordi- ja turismikomisjonis juba öelnud olen, pean ma nende väljendite kasutamist autode ja teede puhul täielikult vastvõetamatuks.
Intellegentia, intellegere, intellegens - need ladinakeelsed terminid puudutavad taipamist, tajumist ja mõistmist.
Need osutavad inimeste kognitiivsele võimele, nende võimele mõista, eristada, probleeme lahendada ja teadmisi kasutada.
Puhtalt lingvistilisest seisukohast on intelligentsetest autodest ja intelligentsetest teedest rääkimine täielik rumalus!
Selgitavas sõnavõtus oma raporti kohta kirjutab pr Gurmai: "Järjest suurenev liiklus põhjustab tõsiseid sotsiaalseid ja keskkonnaalaseid probleeme: ummikud teedevõrgustikus ja linnaaladel, kahju keskkonnale ja rahvatervisele, energia raiskamine, liiklusõnnetused ja eelkõige tarbetu inimelude kadu”.
Ma nõustun täielikult.
Ma ei ürita eitada, et sedasorti nutikas tehnoloogia, mida raportis külluslikult esineb, võib aidata muuta liiklust ohutumaks ja keskkonnasõbralikumaks.
See on aga vaid poolik lahendus tõelistele sotsiaalsetele ja keskkonnaprobleemidele.
Viimasel ajal olen ma viibinud paljude koolide klassiruumides.
Nende külastuste jooksul olen ma kasutanud juhust ja küsinud põhi- ja keskkooli õpilastelt, mida peavad nemad arvukate liiklusõnnetuste peamiseks põhjuseks.
Esimesed vastused on alati "liiga kiire ja ohtlik sõidustiil ning joobes juhtimine”.
Need lahendused, mida me siin välja pakume, on aga peaaegu täielikult mootoritööstuse esitatud, mis üritab müüa üha enam uusi ja tehniliselt arenenud sõidukeid.
Kui probleemiks on tõusvad kütusehinnad, kui on kiire vajadus vähendada üldist energiatarbimist, kui CO2 emissiooni vastutustundetult kõrge tase vajab alandamist ja kui me tahame midagi teha kliimamuutusega võitlemiseks, siis ei pane neid asju õiges suunas liikuma filosoofia, mille eesmärk on järjest rohkem, järjest kõrgemale, järjest kiiremini, järjest rohkem arengut ja mobiilsust, kuid pigem hoopis erineva elustiili omaksvõtt, mille osaks on suurem aeglus, mõõdukus ja kokkuhoidlikkus.
On üks küsimus, mille ma pean vaidlustama.
Raportöör kirjutab: "Võtmeküsimus on taskukohasus tarbijatele.
Paljud tarbijad lihtsalt ei saa endale kõnealuseid süsteeme lubada.
Seetõttu on oluline, et intelligentsed transpordisüsteemid muutuksid taskukohasteks ja laialdaselt kättesaadavateks nii pea kui võimalik”.
Heidelbergis asuv keskkonna- ja prognoosiinstituut (UPI) arvutas mõned aastad tagasi, et kui võtta arvesse kõiki otseseid ja kaudseid transpordikulusid, siis saab keskmine Saksa auto valitsuselt, ehk teisisõnu maksumaksjalt, toetust umbes 3000 euro ulatuses aastas.
On vastuvõetamatu, et keskkonna hävitamine ja riskid rahvatervisele saavad toetust.
Vastupidi, need, kes põhjustavad kahju, peaksid maksma vastavalt kulude läbipaistvuse põhimõttele.
Teede ehitamine ja hooldus ei ole ainsad kulufaktorid.
Seda on ka maakasutus ja mitmesugune kahju loodusele ning inimtervisele.
Palun ärge mõistke mind valesti, ma ei ole parema tehnoloogia vastu, kuid ma olen vastu sellele pimedale usule tehnoloogiasse.
Kui tahame liikuvust toetada, peaksime toetama peamiselt raudteetransporti, kohalikku ühistransporti, jalgrattureid ja jalakäijaid.
See oleks intelligentsem, tervislikum, ohutum ja keskkonnasõbralikum.
<D>
nõukogu eesistuja. - (SL) Pr Ţicău, hr Grosch, daamid ja härrad, Euroopa Komisjon avaldas õigusakti eelnõud 2007. aasta juulis.
Nende hulgas oli ettepanek võtta vastu määrus, millega kehtestatakse ühiseeskirjad autoveo-ettevõtja tegevusalale lubamise kohta, ettepanek võtta vastu määrus rahvusvahelisele autoveoturule juurdepääsu käsitlevate ühiseeskirjade kohta ning ettepanek võtta vastu määrus bussiteenuste turule juurdepääsu käsitlevate ühiseeskirjade kohta.
Eesistujariik Portugal alustas tööd määrusega rahvusvahelisele autoveoturule juurdepääsu käsitlevate ühiseeskirjade kohta ning eesistujariik Sloveenia jätkas seda tööd ja avas ka kaks teist teemat.
Samaaegselt tööga töörühmades alustasime ka mitteametlikke läbirääkimisi Euroopa Parlamendi raportööridega.
Transpordi, telekommunikatsiooni ja energeetika nõukogu aprillikuisel kohtumisel pidasid ministrid põhiteemade paketi üle poliitilise mõttevahetuse, millel olid järgmised tulemused.
Esiteks, määruses rahvusvahelisele autoveoturule juurdepääsu käsitlevate ühiseeskirjade kohta jääb vastuseta kabotaaži võtmeküsimus.
Enamik liikmesriike toetas olulises osas kompromissotsust, mille kohaselt on lubatud kolm kabotaažvedu seitsme päeva jooksul pärast mahalaadimist vastuvõtvas liikmesriigis.
Siiski nõudsid üsna mitmed liikmesriigid, keda toetas ka komisjon, transiitkabotaaži võimaldamist tühisõitude vältimiseks.
Eesistuja püüab praegu leida nõukogus kompromisslahendust.
Teiseks, määruses tegevusalale lubamise kohta tuleb leida kompromiss riikliku elektroonilise registri ja autoveo-ettevõtjate registri osas.
Tegelikult jõuame varsti kokkuleppele selle registri loomise ajakava suhtes.
Kolmandaks, määruse osas rahvusvaheliste bussiteenuste kohta tuleb jätkata mõttevahetust töörühmade tasemel.
Oleme kokku leppinud, et teise kahe määruse lahendusi tuleks selles määruses analoogselt kohaldada.
Eesistujariik Sloveenia püüab saavutada poliitilist kokkulepet nende kolme määruse ettepanekute osas transpordi, telekommunikatsiooni ja energeetika nõukogu kohtumisel 13. juunil 2008.
Tahan rõhutada, et püüame võimalikult palju arvestada teie soovitud muudatusettepanekutega ja seega viia meie seisukohad suurel määral üksteisega kooskõlla.
Eesistujariik Sloveenia soovib aidata siseturgu tugevdada ja täiustada.
Olen veendunud, et kiiresti arenev maanteeveosektor kujutab endast ühte alussammast kaupade vaba liikumise ja reisijateveo ühisturul ning selle tõhustamiseks, paremaks kontrollimiseks ja ausa konkurentsi tagamiseks vajab ühenduse õigussüsteem ajakohastamist.
Eesistujariik Sloveenia toetab avalikult eesmärke, mis on seatud nendes ettepanekutes kolme määruse kohta.
Tahaksin rõhutada, et eesistujariik Sloveenia on teadlik kehtivatest piirangutest Euroopa Liidu veondusturul, mis tähendab, et näeme oma ülesandena mitte üksnes kabotaaži käsitlevate eeskirjade ja kontrollimehhanismide tugevdamist, vaid ka ühtsete eeskirjade vastuvõtmist tegevusalale lubamiseks.
Just elektroonilised registrid aitavad parandada veondussektori tõhusust ja läbipaistvust ning olulisel määral vähendada halduskoormust.
Lõpuks pean tänama parlamendiliikmeid ja eriti raportööre hr Groschi ja pr Ţicăud konstruktiivse arvamuste vahetuse eest.
Lubage veelkord öelda, et eesistujariik Sloveenia teeb kõik temast oleneva, et saavutada tasakaal erinevate huvide vahel ja samuti tagada, et vastuvõetavad lahendused muudavad Euroopa autoveondusharu tõhusamaks ja konkurentsivõimelisemaks.
Siinkohal tahaksin öelda, et loodan ja soovin, et jätkame konstruktiivset dialoogi ning et Euroopa Parlament saavutab võimalikult kiiresti konsensuse.
<D>
(NL) Nagu teised sõnavõtjad, olen minagi täiesti vapustatud sellest, et sadadel tuhandetele liitritel toornaftal on lastud voolata merre nädalaid, ilma et me oleks suutnud seda peatada.
Samuti olen ma äärmiselt vapustatud sellest hiigelsuurest kahjust, mida see põhjustab, ja asjaolust, et asjaga seotud äriühing, BP, peab seda järjekindlalt ebatähtsaks.
Oleme sunnitud faktidega silmitsi olema ning me ei ole isegi veel suutnud hinnata pikaajalisi tagajärgi.
Seega on hädavajalik, et me võtaks mitte riiklikul, vaid Euroopa tasandil meetmeid, mille abil muudame taoliste õnnetuste toimumise tulevikus võimatuks.
Seda tehes peame keskenduma menetluslikele, aga ka tehnilistele aspektidele, kehtestades vajalikud ohutussüsteemid.
Sellel on muidugi oma hind, kuid kui me ei tee mitte midagi, siis on see hind ilmselgelt palju kõrgem.
Asusime minevikus üleilmsele juhtpositsioonile seeläbi, et kehtestasime naftatankerite suhtes topeltkere nõude.
Minu arvates tuleks meil ka selles valdkonnas asuda juhtpositsioonile ja anda head eeskuju.
<D>
kirjalikult. - Ma andsin oma poolthääle eelnimetatud raportile, mis hõlmab laenukohustuste suurendamist loomahaiguste likvideerimis- ja seirekavade ning selle jälgimise jaoks, milline on loomade füüsiline seisund, mis võib välisteguri olemasolu korral olla ohtlik rahvatervisele.
Samas soovin rõhutada, et ei nõustu teiste teemadega, mis on raportis esitatud, kuid mis ei peaks seal olema:
eelarverea 10 04 04 02 ("Kõrgvooreaktori käitamine”) loomine;
eelarverea 18 05 02 03 ("Euroopa Politseiamet”) loomine;
Eurojustile antava ühenduse toetuse suurendamine;
OLAFi ametikohtade loetelu muutmine, ilma et suurendataks talle ette nähtud rahalisi vahendeid.
<D>
kirjalikult. - (PL) Tahan tänada Prantsuse presidenti kõne eest, mis tõstatab paljud ELi põhiprobleemid.
On tõsi, et me peame kaaluma, kuidas Euroopa sellest kriisist välja tuua.
On väike lohutus, et peaaegu kogu maailm leiab end olukorrast, mis on lähedane kriitilisele.
Sellel on oluline majanduslik ja sotsiaalne mõõde.
Ma räägin näljaohust maailma paljudes piirkondades, kuna toiduhinnad tõusevad järsult, energiaga varustamisest ja samuti keskkonnaseisundist.
Maailma finantssüsteem muutub üha rohkem ebakindlamaks.
Miks ma seda rõhutan?
Sest me ei tohi olla oma vooruste üle uhked.
Peaaegu 500 miljonit ELi kodanikku moodustab vähem kui 8% maailma rahvastikust, ja 40 aasta pärast on see proportsioon vaevu valimiskünniseni - 5%.
Meie vaade Euroopale ei peaks kahe silma vahele jätma kõrgemaid väärtusi, mis on seotud Euro-Atlandi tsivilisatsiooni säilitamisega.
Ühtlasi on see ka eetiline mõõde.
Igas ELi riigis vajame me kohast hoolitsust perekonnale, mis olles tilluke ühiskond, on samal ajal kogu Euroopa Ühenduse nurgakivi.
Me ei tohi lasta sellel oma vaateväljast minema libiseda.
Kui me seda teeme, kaotame me kokkupuute, nagu me seda praegu teeme, väärtarvitades sõna "abielu” kohaldades seda ühenduste suhtes, mis ei ole abielu.
On tõsi, et me vajame uusi õigusraamistikke, aga need peavad olema sellised, mida inimesed mõistavad.
ELi kodanikud on parlamendi, nõukogu ja komisjoni võetud meetmete subjektid.
Me üksnes teostame teenust.
Täpselt selles valguses vaatame me Iirimaa juhtumit.
<D>
kirjalikult. - Selle fondi loomise põhjused väärivad meie heakskiitu.
Ressursside ülekandmine fondi ei vasta tõele.
Fondi põhieesmärgid peaksid olema energiatõhususe, energiasäästu ja taastuvenergia edendamine, kasvuhoonegaaside heitkoguste vähendamine ning energiateenustele juurdepääsu parandamine vaeseimates riikides, mainimata energiaallikate mitmekesisuse suurendamist arengumaades.
Statistilised andmed (mis on juba vananenud) näitavad, et 1,6 miljardit inimest on peamistest energiateenustest eemale jäetud.
2,4 miljardit inimest kasutab toiduvalmistamisel ja kütmisel traditsioonilist biomassi.
Rahvusvahelise Energiaagentuuri hinnangul tuleb maailmas kuni 2010. aastani taastuvenergia tootmisse investeerida 241 miljardit USA dollarit.
Arengumaades moodustab see summa hinnanguliselt üle 10 miljardi USA dollari ehk 9 miljardit euro.
Selle fondi eelarveks pakutakse 80 miljonit eurot aastatel 2007-2010, sellele lisandub 15 miljonit eurot algatuse käivitamiseks.
Numbrid räägivad endi eest.
Need ressursid on ei midagi muud kui tilk meres.
Kavatsused on head, kuid tagasihoidlike vahenditega tagatud kavatsused ei ole tõsiseltvõetavad.
<D>
(DE) Austatud juhataja!
Eelarve suurendamist 5% saab selgitada kulutustega Euroopa välisteenistusele, piirivalvele, terrorismivastasele sõjale, arenguabi suurenemisele, teadusuuringute toetamisele ja riikidevahelistele infrastruktuuriprojektidele.
Üldiselt on see parlamendi taotlus täiesti õigustatud, kuid Salvador Garriga Polledo raportiga jätab parlament ühe võimaluse kasutamata.
Oleksime palju usaldusväärsemad, kui näitaksime, kus Euroopa saab olla tõhusam ning kus on võimalik raha säästa.
Kindlasti kuulub sinna juurde suur arv väga kulukaid iseseisvalt tegutsevaid ameteid ning samuti põllumajandus, kus mõned liikmesriigid ei ole ikka veel suutnud võtta kasutusele turu jaoks sobivamat kindlasummaliste pindalatoetuste süsteemi.
Struktuuripoliitika tulevikku käsitleva raporti koostajana tahan lisada, et siin peaks olema lisatud ka Euroopa ühtekuuluvuspoliitika.
Õnneks on paljud piirkonnad suutnud ületada maksimaalse rahastamise künnise 75%.
Kui eri Euroopa piirkondades on aga vähem vaesust, võib ka Euroopa solidaarsus väheneda.
Säästetud raha oleks parem investeerida näiteks Euroopa lisandväärtuse andmisesse, sidudes arukalt struktuurifondid ja riikidevahelised võrgustikud piirialadel.
See teema on hetkel arutamisel regionaalarengukomisjonis koos ettepanekuga vahekategooria loomiseks piirkondade jaoks, mille SKP elaniku kohta jääb 75% ja 90% vahele ELi SKPst, nagu on pakutud välja Salvador Garriga Polledo raportis.
Võib-olla unistas Constanze Angela Krehl, kui ta arvas, et jõudsime regionaalarengukomisjonis juba kompromissi asjus kokkuleppele.
Ma ei usu, et ajutine 2013. aasta järgse jätkusuutliku Euroopa Liidu poliitiliste väljakutsete ja eelarvevahendite erikomisjon on õige organ esitamaks soovitusi sellise vahekategooria loomise kohta.
Teeme asjad enda jaoks liiga lihtsaks, kui käsitleme ka rikkamaid piirkondi lihtsalt nii, nagu vajaksid need erilist toetust.
Minu arvates on see lihtsalt üleskutse raha raiskamiseks.
Loobume ennast juba tõestanud toetuste järkjärgulise kaotamise või järkjärgulise toetuste andmise süsteemist, kuid ei paku enam stiimuleid.
Tagame kõikide piirkondade jaoks alalise toetuse, mis on peaaegu võrdeline keskmise majandustugevuse tasemega.
Euroopa regionaalpoliitikas ei ole sellise süsteemi jaoks tulevikku.
Seepärast peame lõike 73 raportist välja jätma.
Muidu on raport aga vastuvõetav.
(Sõnavõtja nõustus vastama sinise kaardi küsimusele kodukorra artikli 149 lõike 8 alusel)
<D>
(DE) Hr juhataja, volinik, daamid ja härrad, Euroopa ei pea, ei tohi ja ei saa kõike reguleerida.
Liikmesriikide subsidiaarsus ja vähem bürokraatiat on käesoleva aja loosungid, mida me kordame, kui räägime üldsusega.
Euroopa Liidu pädevus seatakse pidevalt kahtluse alla, kuid Euroopa peaks ja kahtlemata peab olema arengut edasiviiv jõud.
Komisjoni algatusõigus on kirjalik õigus.
Kus õigusaktid puuduvad, kasutab ta seda algatusõigust, et koondada tähelepanu valulisele teemale, tõmmata liikmesriikide tähelepanu kuritarvitustele ja nõuda tegusid.
See on komisjoni käesoleva ettepaneku õiguslik alus ja me peame seda kasutama.
Me peame piirama ohtliku ja ülemäärase alkoholitarbimise ning selle sotsiaalsete ja majanduslike tagajärgede kahjulikku mõju tervisele.
Euroopa strateegia tuleb kujundada selleks, et toetada liikmesriike nende püüdes vähendada ja vältida alkoholiga seotud kahju.
See tähendab ka selle põhjuste tundmaõppimist juurteni välja, nagu just öeldi.
See hõlmab siiski ka elanikkonna teavitamist, juhendamist ja teadlikkuse tõstmist; see on probleemi tuum, need on peamised küsimused.
Igal üksikisikul on vabadus otsustada.
Kuid üksikisikud saavad seda vabadust kasutada ainult siis, kui nad on teadlikud oma tegevuse tagajärgedest ja mõjust.
Kasvatus ja haridus on võtmetegurid.
Kasvatus perekonnas paneb aluse hästi korrastatud ja kindlale eluviisile, ja me peaksime sellele keskenduma, millele järgnevad koolitus ja nõustamine.
Sama kehtib alkoholi puudutava teadlikkuse kohta.
Ma toetan parlamendi raportit, mis täiustab komisjoni dokumenti paljudes valdkondades.
Ma olen siiski otsustavalt tervisealaste hoiatuste nõude vastu.
Alkoholi märgistamise jaoks on selged eeskirjad.
Sildid näitavad alkoholi sisaldust.
Siltidel oleva teabe teadvustamine ja mõistmine on teabe edastamise põhiline viis.
See, daamid ja härrad, on üldine teave!
Igaüks peab olema suuteline kasutama seda teavet enda jaoks vastutustundlikul viisil.
Sama kehtib suurema osa asjade kohta elus: nii söömise ja joomise kui ka liikumise, spordi ja vormisoleku kohta.
<D>
raportöör. - (RO) Ainult mõned väikesed märkused.
Eurokontrolli teema kohta mainin, et reformiprotsess algas ning uusi kohustusi on võimalik enda peale võtta.
Mis puudutab õhuruumi omaniku teemat, siis arvan, et kõige õnnelikumad organisatsioonid pärast selle raporti vastuvõtmist saavad olema lennuettevõtted, sh Ryanair.
Mis puudutab üldsuse juurdepääsu, siis see kirjeldus ei hõlma isegi lennujaamu lennuklubides või lennujaamades, kus tegeletakse lendamisega naudingu pärast.
See oli põhjus, miks tahtsime neid lennujaamu määrusest välja jätta, et olukorda mitte keerulisemaks ajada.
Tänan teid ka minu pingutustele antud positiivse tagasiside eest.
Arvan aga, et ma poleks seda tööd üksi mitte kuidagi suutnud ära teha.
Seetõttu tänan siiralt raportööre teistest poliitfraktsioonidest - härra Stockmanni, härra Leichtfriedi, härra Degutis'd, härra Zile'i ja proua Lichtenbergerit nende erilise panuse eest sellesse dokumenti ning ka toe eest, mida nad mulle läbirääkimiste ajal nõukoguga pakkusid.
Rõhutan, et enamik härra Kohlíèeki ja härra Markovi poolt plenaaristungiks esitatud muudatusettepanekute soovitustest on juba nõukoguga kokkulepitud kompromisslahenduses.
Volinik, õnnitlen teid, et saavutasite edu.
Loodan, et homme ratifitseeritakse see parlamendi hääletusega ja nõukogu hääletusega kuu lõpus.
Tänan ka komisjoni ekspertide töögruppe, kes töötasid meie kõrval selle kokkuleppe saavutamise nimel.
Tänan ka eesistujariikidena Prantsusmaad ja Tšehhi vabariiki nende riikide ponnistuste eest ja eriti Thierry Boutsenit ja Vera Zazvorkovat.
<D>
Rände, sealhulgas ELi-sisese rände järjest suurenev osakaal toob kaasa mitmesuguseid kultuurilisi, majanduslikke ja ühiskondlikke tagajärgi.
Seepärast on väga oluline tagada sisserändajatele võrdsed võimalused ja pöörata suuremat tähelepanu võitlusele nende diskrimineerimise vastu.
Seoses sellega räägib enda eest romide olukord - nende probleemid kujutavad endast erijuhtumit, mis kuulub keerukuse tõttu omaette klassi.
Samuti soovin ma juhtida tähelepanu tööjõu liikumisest tulenevatele tagajärgedele - raskustele, mida kogevad välismaal töötavate vanemate lapsed, kui nad püüavad välisriigi hariduskeskkonda sisse elada.
Seetõttu võib laste kiireima võimaliku lõimumise toetamine aidata suuresti takistada sisserändajate nn getostumist, eriti kuna on täheldatud, et sisserändajate laste haridustase ning sotsiaalne ja majanduslik olukord on halvem kui teistel lastel; niisiis on vaja selles valdkonnas midagi ette võtta.
Mida paremad on tingimused nende võimalikult kiireks lõimumiseks välisriigi hariduskeskkonda, seda suuremad on nende võimalused olla edukad nii koolis kui ka tööturul.
Samas ei tohi elukohariigi keele õppimine ja sulandumine selle ühiskonda tuua kaasa nende oma kultuuripärandist loobumist.
<D>
tööstuse, teadusuuringute ja energeetikakomisjoni arvamuse koostaja. - (DE) Härra juhataja, daamid ja härrad, Euroopa on suutnud luua nö nulleelarve.
Me oleme ainus poliitiline tasand, kellel on nulleelarve.
Meie kasutada on 0,89% rahvakogutulust ja me oleme heaks näiteks selle kohta, kui hoolikalt ELi maksumaksjate raha on võimalik kasutada.
Lisaks oleme mitmete aastate jooksul näidanud, et meie sissetulekud ületavad kulutusi.
Meil jääb igal aastal veidi järele ja me peaksime hakkama lõpuks järelejäänud raha kasutama, et luua tulevikus ELi tegevuse lisandväärtust.
Parlament ja nõukogu peaksid kokku leppima, kuidas kõnealune raha saab ELi tegevuse lisandväärtuse loomisele kaasa aidata.
Väga oluline on see alus paika panna.
Lisaks oli meil just arutelu Euroopa Investeerimispanga üle.
Ma usun, et kriisiaegadel tuleb vahendid võimalikult ruttu kättesaadavaks teha.
Meil on vaja kohest vahendite eraldamist, eelkõige teadusuuringute valdkonnas, mis pakuvad tulevikus võimalusi uuteks toodeteks ja teenusteks.
Halduse lihtsustamine ja bürokraatia vähendamine on olulised nõudmised, eriti väikeste ja keskmise suurusega ettevõtete jaoks, sest nad tahavad tegutseda maailmaturul, ja selleks vajavad nad meie toetust.
Suure tähelepanu pööramine liikmesriikidevaheliste infrastruktuuride arendamisele, mida majanduse taastamise kava raames kavatsetakse - näiteks Nabucco ja muud energiasektori torujuhtmed - on äärmiselt oluline, sest kõnealuses valdkonnas on võimalikud kiired investeeringud.
Kui arvestada, kui palju terast nende torujuhtmete rajamiseks kulub, siis on selge, et meie terasetööstus saavutab vähemalt lühiajaliselt kõrged müügitulemused ja tagab töökohad.
Peame töötama selle saavutamise nimel.
<D>
(FR) Härra juhataja, alustuseks sooviksin tänada kolleeg Konrad Szymańskit Euroopa naabrus- ja partnerlusinstrumendi läbivaatamist käsitleva tasakaalustatud raporti eest.
Ärgem unustagem, et raporti peaeesmärk on vältida uute eraldusjoonte või halvemal juhul lausa lõhede teket laienenud Euroopa Liidu ja selle vahetute geograafiliste naabrite vahel, kuid samuti soovitakse selles suurendada stabiilsust ja julgeolekut kogu kõnealuses piirkonnas.
Rahu levitamine on alatasa ülekorratav eesmärk, millele saab väga tihti aga takistuseks vihkamist ja sallimatust täis tegelikkus.
Seepärast sõltub Euroopa rahvusvaheline geopoliitiline positsioon naabruspoliitika korralikust toimimisest.
Kuidas me saame naabrus- ja partnerlusinstrumendi tulemuslikult läbi vaadata?
Vastuse põhiolemuse võib kokku võtta ühe sõnaga - see on ambitsioonikus.
Vajame suuremat ambitsioonikust dialoogis kodanikuühiskonna ja kohalike asutustega, et suurendada nende kaasatust rahastamisvahendi kasutamise kavandamisse ja järelevalvesse.
Vajame suuremat ambitsioonikust toetuste pakkumisel, mille eesmärk on parandada naaberriikide haldusalast, kohalikku ja piirkondlikku suutlikkust ning edendada kodanikuühiskonna vahetusprogramme.
Vajame suuremat ambitsioonikust demokraatia, õigusriigi põhimõtete ja inimõiguste valdkonnas.
Eelarvetoetuste eraldamisel tuleb siiski lähtuda teatud valikukriteeriumidest, et toetused oleksid kättesaadavad üksnes neile, kes suudavad neid kasutada, ning arvestada riigi eripära ja poliitilist tingimuslikkust, unustamata seejuures parandada oma tegevuspõhimõtete hindamist.
Samuti tuleb tingimata tuua selgus Euroopa naabruspoliitika kui peamise raampoliitika seostesse piirkondlike algatustega, nagu Musta mere sünergia, Vahemere Liit ja tulevane idapartnerlus.
Kitsendades oma tegevust üha väiksemate geograafiliste piirkondade jaoks, tekib aga oht kaotada silmist Euroopa Liidu soovitava Euroopa naabruspoliitika üldine suund, nähtavus ja läbipaistvus.
See on hind, mille eest saame suurendada Euroopa Liidu ühtekuuluvust ja sünkroniseeritust, kasutada ulatuslikult meie ühist eelarvet soovitud valdkondades ning võimaldada Euroopa Liidul viimaks täita oma rolli stabiilsuse kantsina.
<D>
kontrollikoja president. - (DE) Härra juhataja, ma olin juba saalist lahkunud kui see küsimus esitati.
On sõnadetagi selge, et soovin seda küsimust selgitada.
Väideti, et BBC intervjuus asusin ma proua Andreaseni poolele.
Ma võin teile kinnitada, et tõepoolest andsin BBCle intervjuu, kuid nime Andreasen selles isegi ei mainitud.
Kaks minu töötajat, kes siin on, võivad seda kinnitada.
Teiseks eriti tähtsaks punktiks on see, et väidetavalt olin öelnud, et 80% kuludest oli saanud punase tule, kui lubate mul lihtsamalt väljenduda.
Tegelikult ütlesin täpselt vastupidist.
Intervjueerija, kelle on muidugi õigus esitada asju nii, nagu ta tahab, küsis minult, kas mulle valmistab muret härra Kallase avaldus selle kohta, et 40% kuludest sai rohelise tule.
Ma vastasin, et mul ei ole sellega mingit probleemi.
Ma ütlen seda selleks, et teha selgeks, et härra Kallase ja minu arusaamal ei ole mingit erinevust.
Protsentide üle võib alati vaielda.
Võib-olla oli see isegi üle 40%, kuid pean taas kinnitama, et arv 80 üle mu huulte ei tulnud.
Ma ei viidanud proua Andreasenile, kuna see on komisjoni ja proua Andreaseni vaheline asi ning kontrollikoda ei soovi sellesse sekkuda.
Tänan teid väga võimaluse eest vastata.
<D>
(SL) Siiani olen toetanud kõiki Euroopa Parlamendi raporteid, mis kajastavad Horvaatia edusamme teel Euroopa Liidu täieõiguslikuks liikmeks.
Ka antud juhul on mul paljude Horvaatia saavutuste üle hea meel.
Olen rõõmuga nõus toetama ka käesolevat olulist raportit, mille koostamisega kolleeg Swoboda on vaeva näinud, juhul kui kompromissina tehtud muudatusettepanekud kajastavad tasakaalukat ja realistlikku käsitust.
Vaid nii saab kõrvaldada takistuste põhjused ja kiirendada Horvaatia ühinemist.
Nõustun täielikult nõukogu eesistuja härra Vondraga, kelle sõnul peab meie tegevus olema edasiviiv ja hoogne.
Seda arvestades on minu meelest oluline, et pärast mitmeid ebaõnnestunud kahepoolseid püüdeid on Euroopa Komisjon nüüd oma vahendustegevuse algatusega andnud võimaluse uueks ja tõsiseltvõetavaks katseks saavutada Sloveenia ja Horvaatia piiri probleemile lõplik lahendus ning samas liikuda Horvaatiaga peetavate ühinemisläbirääkimistega kiiresti edasi.
Mul on hea meel märkida, et mõlemad riigid on selle algatuse hästi vastu võtnud ja et kõnelusi on alustatud kõrgemal tasemel.
Loodan, et see algatus viib meid palju lähemale kolmekordsele võidule - võidule Horvaatia, Sloveenia ja Euroopa Liidu jaoks.
Me ei saa lubada vaid ühe osalise võitu või vaid ühe seisukoha valitsemist - me võidame üksnes siis, kui töötame ühiste eesmärkide ja ühise tahte nimel.
Samuti olen raportöör Swobodaga ühel meelel selles, et me peame järgima rahvusvahelise õiguse osaks olevat võrdsuse põhimõtet.
Nõustun täielikult ka volinik Rehniga, et piirivaidluse lahendamise sobiv lähtealus on ÜRO põhikiri ja et komisjoni algatus kajastab selle põhikirja mõtet.
On aeg keskenduda läbirääkimistele ilma ilukõnede või surveta, mis võib kahjustada kummagi poole eneseväärikust või Horvaatia seisundit ühinemise käigus.
Me vajame positiivset õhkkonda.
Olen kindlal veendumusel, et võimalik on vaid üks hea lahendus - see, millega Sloveenia ja Horvaatia nõustuvad kolmanda osalise, s.t komisjoni vahendustegevuse käigus.
Ma tahaksin, et see juhtuks esimesel võimalusel.
<D>
Sooviksin raportööri Reinhard Racki raporti puhul õnnitleda.
Kui need 80% inimestest, kes elavad linnades, võtaksid linnalist liikumiskeskkonda puudutavad soovitatud meetmed, muutuks elu kõigi jaoks palju paremaks ja tervislikumaks.
See on hea näide viisist, kuidas EL hoolitseb oma kodanike eest.
Meil on tarvis laiendada ühistransporti ja jalgrattateede võrgustikku ning julgustada keskkonnasõbralikumate transpordivahendite kasutamist.
Kuid tähtsaim ja raskeim ülesanne on inimeste harjumuste muutmine.
Näiteks Leedus on umbes 50% autosõitudest vähem kui kilomeeter.
Isegi noored ja terved inimesed unustavad, et neil on jalad ning et jalgratas on juba leiutatud.
Komisjoni abiga peaksime suutma leida erinevaid majanduslikke hoobasid kaotamaks või vähendamaks liiklusummikuid, mis halvavad linnade elu ja nende elanikke.
On kas liikumine, liikuvus või lämbumine saastet sülitavate raudkoletiste keskel.
<D>
(PL) Proua president, õnnitlen kõiki kolme raportööri nende suurepäraste, edasiviivate raportite puhul.
Kaupade ringlusselaskmine liidu territooriumil on kahtlemata väga tõsine küsimus.
Me kõik mäletame hiljutisi probleeme, mida põhjustas ohtlike mänguasjade jõudmine ELi turule.
ELi järelevalveasutused ei avastanud neid mänguasju, sest nagu paljudel muudelgi juhtudel, osutus järelevalvesüsteem ebatõhusaks.
Üha sagedamini kannavad tootjad oma toodetele CE-vastavusmärgise igasuguse järelevalveta, hoolimata asjaolust, et kõnealused kaubad ei vasta ELi nõuetele.
Pealegi on CE-vastavusmärgist korduvalt võltsitud.
Need ja teised põhjused on ajendiks komisjoni väljapakutud paketile, mis käsitleb kaupade viimist ELi turule.
Sooviksin peatuda ühel selle paketi kolmest koostisosast: hr Brie raportil akrediteerimise ja turujärelevalve kohta.
Selles raportis käsitletud CE-vastavusmärgise küsimus on minu arvates erakordselt tähtis.
Mul on hea meel, et parlamendiliikmed toetavad CE-vastavusmärgist kui ELi standarditele vastavuse põhitagatist ning mis kõige tähtsam, et nad pooldavad CE-vastavusmärgise seisundi tugevdamist.
Üks tähtis küsimus, mida on seoses sellega arutatud, on ELi turul olevate muude riiklike märgiste probleem.
Sooviksin siinkohal ära märkida, et ELiga ühinemisel öeldi Poolale korduvalt, et ta ei tohi muude riikide ohutusmärgiseid võtta oma siseriiklikku süsteemi.
Me täitsime seda juhist, kõrvaldades isegi meie enda B-märgise, mis oli Poola tooteohutuse tähiseks.
Seega oli meile tähtis, et ELi lähenemisviisi ja mittediskrimineerimise põhimõtte järgimiseks kirjutataks uutesse õigusnormidesse muude uute ohutusmärgiste kui CE-vastavusmärgis kasutuselevõtu keeld.
Mul on hea meel tõdeda, et nõukogu, komisjon ja parlament on selle seisukoha juurde jäänud, kustutades asjakohaseid sätted ja säilitades valitseva olukorra.
Sellegipoolest leian ma, et me peaksime üleeuroopalise CE-vastavusmärgise osas koostööd tegema, et eemaldada tulevikus turult muud märgised, kuigi sellekohase algatusega tuleb oodata seni, kuni komisjon on seda küsimust uurinud.
<D>
(ES) Härra juhataja, tänan teid väga.
Daamid ja härrad, 13. aprillil arreteeriti Ennaama Asfari, inimõiguste kaitsja Lääne-Sahara piirkonnas, Marrakešis.
Niisiis veel üks arreteerimine Marokos.
Ma räägin seda teile, daamid ja härrad, selleks, et öelda, et me ei tohiks unustada, et Euroopa Liit on vastutav dekoloniseerimisprotsessi eest, mida toetab ÜRO.
Meie vastutame, ja seetõttu peab iga inimõiguste raport ütlema, et Euroopa Liit peaks olema tegutsev ja valvel ja täitma ÜRO Julgeolekunõukogu resolutsioone.
Teiseks, daamid ja härrad, me elame tsiviliseeritud maailmas, 21. sajandis, kus elanikkond muutub vaesemaks ja näljasemaks, ja kus on rohkem haigusi ja rohkem ebavõrdsust.
Viimase kümne aasta jooksul on Aafrika muutunud ÜRO sõnul vaesemaks.
Ma tahaksin seetõttu nõuda, soovitada ja paluda, et tunnistataks, et inimõigused tähendavad kõiki õigusi: majanduslikke, sotsiaalseid, kultuurilisi ja poliitilisi õigusi.
Kui meil oleks skaala, oleksime väga üllatunud, nähes, kus sellel asuvad riigid, kes ei austa inimõigusi.
Seepärast ma arvan, et me peaksime olema palju teadlikumad ja tõstatama kõik inimõiguste järgimisega seotud teemad.
<D>
komisjoni liige. - Hr president, mõni nädal tagasi, nagu te mäletate, arutlesime me maksu- ja tollipoliitika panust majanduskasvu, töökohtade loomist ja konkurentsivõimet käsitleva Lissaboni strateegia seisukohast.
Kahjumi piiriülene mahaarvamine on üks peamine osa takistusteta konkurentsivõimelise siseturu loomiseks, panustades nii majanduskasvu ja tööhõivesse.
Lubage mul selgitada kahjumi piiriülese mahaarvamise tähtsust siseturu jaoks.
Võtame näiteks ühe kodumaisel turul edukalt toimiva väikese või keskmise suurusega ettevõtte.
Kui otsustatakse selle tegevust laiendada teistesse liikmesriikidesse, siseturule, ei puutu see üksnes kokku nõuete täitmisest tulenevate lisakuludega seotud probleemidega.
Sel moel ei suuda väike või keskmise suurusega ettevõte kompenseerida käivitamiskulusid kasumiga, mida ta võib saada oma asukoha liikmesriigis.
Välisriigis tekkinud kahjumiga mittearvestamine toob kaasa topeltmaksustamise ning takistab väikesi ja keskmise suurusega ettevõtteid teistesse liikmesriikidesse investeerimast.
Uue algatuse abil, milleks on kahjumi piiriülene mahaarvamine, saavad suured ettevõtted, aga eriti just väikesed ja keskmise suurusega ettevõtted oma tegevust välisriikidesse hõlpsamini laiendada, saades sel viisil siseturust täielikku kasu.
Kahjumi piiriülese mahaarvamise algatus on eesmärgistatud lahendus nii lühi- kui ka pikaajalises plaanis ning vahepealne samm.
Kuid sooviksin rõhutada, et see algatus võiks tulevikus täiendada Ettevõtete ühtset konsolideeritud tulumaksubaasi, eelkõige nende ettevõtete jaoks, kes ei ole ettevõtete ühtse konsolideeritud tulumaksubaasiga hõlmatud.
Kahjumi piiriülese mahaarvamise algatuse reguleerimisala on rohkem piiratud kui ettevõtete ühtse konsolideeritud tulumaksubaasi reguleerimisala, kuna viimane pakub automaatset ja igakülgset kasumi ning kahjumi tasaarvestust ettevõtete kontserni sees.
Ma hindan kõrgelt tugevat poolehoidu, mida on väljendatud pr Kauppi raportis komisjoni algatusele piiriülese mahaarvamise valdkonnas, kooskõlastatud lähenemisviisile ja muidugi ka meie töö kohta ettevõtete ühtse konsolideeritud tulumaksubaasi osas.
Nagu teiegi, olen veendunud, et peaksime jätkama jõupingutusi maksutõkete kõrvaldamiseks siseturult.
<D>
(DE) Hr President, daamid ja härrad, muidugi tahan ka mina isiklikult soovida hr Bonde'ile kõike head tulevikuks.
Sellest hoolimata leian, et on üpris kahju, et ta tundis sel olulisel arutelul Ladina-Ameerika osas kohustatuna korrata oma sagedasi märkuseid institutsioonide kohta, sest Ladina-Ameerika teema on juba iseenesest oluline.
See on sündinud hr Schulzi tsiteeritud arvudest.
Limas kohtub kolmandik ÜRO liikmesriikidest.
Esindame miljardit inimest ning kui me saavutame kokkuleppe, saame me mõjutada maailma arengut positiivselt.
Globaliseerumise valguses ja silmitsi väljakutsetega, täpsemalt seoses Hiinaga või ka teiste riikidega, on Ladina-Ameerikale ja Euroopale koos töötamine hädavajalik.
Kliimamuutused on oluliseks teemaks ning resolutsioonid märgivad õigesti, et kliimamuutused tabavad raskeimalt vaeseid.
Saan siin rääkida omast kogemusest: osalen ise väikese valitsusvälise organisatsiooni töös Kesk-Ameerikas ning see, mida inimesed kannatasid orkaanide Mitch ja Stan tulemusel, on vaid väikeseks eelmänguks sellest, mida meil on oodata, kui me ei saa kliimamuutuseid kontrolli alla.
On hea, et me oleme niivõrd paljude punktide osas siin ühel meelel.
Siiski on mõningad punktid, mille osas me veel ei nõustu.
Me hääletasime siin täiskogul suure ülekaaluga lennunduse saastekvootidega kauplemisse lisamise poolt.
Asepresident Barrot on sellest teadlik ja on väljendanud ennast sel teemal väga kriitiliselt.
Ülejäänud maailm on püüdnud seda sammu blokeerida Rahvusvahelise Tsiviillennunduse Organisatsiooni kaudu ning kahjuks hõlmab see ka Ladina-Ameerikat.
Ma leian, et see peab olema Limas arutluse teemaks.
Kui me soovime töötada kliimamuutuste vastu võitlemiseks koos, peavad ka Ladina-Ameerika riigid mängima konstruktiivset rolli.
Lõpetuseks lubage mul öelda paar sõna Kuuba kohta.
Hr Schulz on öelnud, et me ei tohiks ajada sama poliitikat kui George Bush, kuid me ei ole seda kunagi teinud.
Me ei ole kunagi kohaldanud selliseid majandussanktsioone - sanktsioone, mis mõjutavad Kuuba rahvast - nagu on kohaldanud Ameerika.
Mida me oleme minevikus teinud, on seadnud prioriteediks kindlustada, et meie partnerid, demokraatlik opositsioon, dialoogis osaleks.
Oswaldo Payále ja Damas de Blancole on antud Sahharovi auhind ja me lihtsalt ei saa tagasi pöörduda "tavapärase äri” juurde, kui - nagu selgus vaid eelmisel nädalavahetusel - Damas de Blanco ei ole seda ikka veel kätte saanud ning mõned neist on taas arreteeritud.
Me ei tohiks dialoogis Kuubaga unustada meie partnereid.
<D>
fraktsiooni PSE nimel. - (PL) Austatud juhataja, volinik, ma toetan täielikult kõiki neid, kes on palunud kõnealust tööd läbi vaadata ja võimaldada õigusemõistmise jätkamist Sierra Leones.
See lihtsalt peab jätkuma.
Kurjategijatele ei tohi anda võimalust uskuda, et nad pääsevad karistamatult, hoolimata sellest, kus nad elavad, kas Euroopas, Aafrikas või mõnes teises piirkonnas maailmas.
Siiski soovin kasutada võimalust ja rõhutada ühte konkreetset probleemi, mis minu arvamuse kohaselt on äärmiselt oluline.
Me näeme ÜRO asutatud kohtute arvu kiiret suurenemist, võib öelda isegi kriminaalkohtute vohamist.
Roomas asutati rahvusvaheline kriminaalkohus.
Samuti asutati rahvusvaheline kriminaalkohus käsitlemaks kuritegusid, mis pandi toime endises Jugoslaavias, ning teine kohus, mis käsitleb Rwandas toimepandud kuritegusid.
Nüüd käsitleme me Sierra Leones asuva eritribunali küsimust.
Ma arvan, et need kohtud on küll kõik vajalikud, kuid kui nad asutatakse, tuleb ka nende rahastamine tagada juba alguses.
See on paratamatu nõue.
Seetõttu kutsun komisjoni üles tõstatama tulevasel, enne käesoleva aasta lõppu toimuval ELi-Aafrika tippkohtumisel kõnealuste institutsioonide rahastamise küsimus.
Need institutsioonid on vajalikud ja nende rahastamine peab olema piisav.
See on häbiväärne, et peame arutama sellist liiki summade küsimust.
<D>
kirjalikult. - (PT) Majanduslikud raskused, millega kalapüügisektor silmitsi seisab, tulenevad ebaselgest ja ebatõhusast süsteemist, mis põhineb muu hulgas lubatud kogupüügi (TAC) süsteemil, kvootidel ja püügikoormuse korraldamisel.
Komisjoni teatises "kalapüügisektori majandusliku olukorra parandamise kohta" viidatakse raskustele, millega sektor silmitsi seisab, ja määratletakse mõned uued lähenemisviisid kalavarude majandamisele.
Need sisaldavad "püügiõiguse" reguleerimist.
See arutelu on ühenduse kalapüügisektori jaoks äärmiselt oluline, sest see avab ukse ressursside paremale bioloogilisele jätkusuutlikkusele ja annab sektori eest vastutavatele isikutele rohkem võimalusi turgu sekkuda.
On olemas lai valik püügiõigusi ja tehingusüsteeme, mis ei ole alati täiesti läbipaistvad.
Peame seega tõsiselt arutama, et oleks võimalik hinnata nende õiguste reguleerimise viise, mis suudavad kaluritele tagada läbipaistvuse, õiguskindluse ja majandusliku tõhususe.
Kuna püügiõigused moodustavad kalapüügivõimaluste osas kalanduse korraldamise selgroo juhtivates riikides (Ameerika Ühendriigid, Uus-Meremaa, Norra jne), on täiesti asjakohane arutada seda võimalust ühenduse kalanduse korraldamisel.
Tulenevalt kõigest eelpool nimetatust toetavad Portugali Sotsiaaldemokraatliku Partei liikmed Attwoolli raportit.
<D>
komisjoni liige. - Proua juhataja, ma olen huviga jälginud arutelu vähktõve kohta ja ma pean veel kord ütlema, et vähktõbi ei ole midagi, mis on ajutiselt meie päevakorras: see on midagi nii tõsist kogu Euroopa Liidule - ja mitte ainult -, et me ei saa olla enesega rahulolevad, ja see saab alati olema meie prioriteetide hulgas.
Mind kirjeldati kui vähktõve asjatundjat.
Ma pean ütlema, et ma pole vähktõve asjatundja.
Siin on inimesi, kes on tõelised vähktõve eksperdid, mina aga olen inimene, kes on palju aastaid töötanud vähktõve vastases võitluses ja ma jään selleks.
Ma olen kuulnud väga huvitavaid märkusi.
Ma püüan mõnedele neist vastata, ülejäänutele olgu kinnitatud, et olen teinud ülestähendusi kõikidest tehtud märkustest ja me arutame neid nõupidamistel, kui me koostame oma tegevuskava.
Mis puudutab struktuurifonde, siis nüüd on komisjon tervishoiu kaasanud rahastamise eelisvaldkondade hulka, seega saab fonde kasutada tervishoiu infrastruktuuride jaoks, kaasa arvatud vähktõbi.
Mainiti kantserogeene töökohas.
Nagu te teate, on meil juba tugevad töötervishoiu ja -ohutuse Euroopa standardid.
Loomulikult komisjoni töötab, et neid nõuded ajakohastada, nii nagu teadus ajakohastab meie teadmisi riskidest.
Ma töötan edasi sellel teemal koos volinik Špidlaga, kes on vastutav kõnealuse valdkonna õigusloome eest.
Korduvalt tehti ettepanek luua institutsioonidevaheline vähktõve töörühm.
Ma vaatan selle läbi eeloleval tervishoiu nõukogu nõupidamisel Sloveenias, ja ma teeksin veel ühe lisa sellele ettepanekule: et ma sooviksin selles töörühmas näha patsientide esindajaid ja professionaale.
Onkoloogia kui eriala tunnustamine on midagi, mis on tõesti väga vajalik, kuid ma tooksin välja, et see tuleb ära teha liikmesriikidel.
Aga, mis puutub minusse, rakendan ma kõik oma mõjuvõimu, et julgustada liikmesriike seda tegema.
Paljud kõnelejad rääkisid suitsetamisvastastest kampaaniatest.
Me kõik teame, et suitsetamine on üks kõige tõsisem tervisekahjustaja, ja minu taotlus on mitte ainult jätkata suitsetamisvastast kampaaniat, vaid proovida sellesse kampaaniasse kaasata ka noorsugu, mitte ainult selleks, et see nende jaoks vähem trendikaks teha, vaid ka selleks, et neid mõistma panna, et need on nemad ise, kellele on kasulik suitsetama mitte hakata, ja panna nad aktiivselt kampaanias osalema, nõnda, et sõna noorte inimeste seas leviks, sest see on esimene suitsetamise ennetamise staadium - alustada noorte inimestega.
Nagu ma ütlesin, on tehtud palju teisi huvitavaid ettepanekuid.
Ma võtan need kõik kaalumisele ja jätkan tihedat koostööd parlamendi liikmetega, et jõuda väga hea tegevuskavani järgmiseks aastaks.
(Aplaus)
<D>
(EL) Hr juhataja, kuulsime eelnevalt Kreeka inimeste muredest seoses Olympic Airlines'i küsimusega.
Peame kinnitama, et Olympic lendab edasi.
On siiski veel üks Kreeka inimesi puudutav probleem ja seda arutati Kreeka parlamendis aseesimehe (esimese spiikri) hr Sourlase algatusel: tehnoloogiate ja arvutite kasutamisest tulenev tõsine oht noortele.
Sellest uuest nähtusest sõltumine tekitab noortel haigusi, mille tagajärjel nad ei ole suutelised ühiskonnas osalema, mis hävitab nende väljavaated haridusele või tööle.
Samal ajal ei võeta mingeid kaitsemeetmeid.
Meie küsimus kõlab: miks vaba konkurents avatud turul võimaldab toota ja importida kolmandates riikidest videomänge ja selliste mängude levitamist ja internetikohvikute kontrollimatut ööpäevaringset töötamist?
Kuidas saab seda turgu kontrollida?
Milline on Euroopa panus ohutu interneti tagamiseks noorte inimeste jaoks?
Milliseid meetmeid võetakse haiguste ravimiseks, mida noored põevad arvutitest ja internetist sõltumise tõttu?
Ja kuidas pädevad õiguskaitseasutused kontrollivad elektroonilist kuritegevust Euroopa tasandil?
<D>
eurorühma president. - (FR) Härra juhataja, härra volinik, proua Berès, härra Langen, daamid ja härrad, tahaksin alustuseks tunnustada mõlemat teie raportööri selle raporti eest, mille nad teile ja meile lugemiseks ja mõtete vahetamiseks esitasid.
See on õiglane raport ja läheb piisavalt süvitsi, et anda meile järgmisteks kuudeks tegevust.
Ma nõustun proua Berèsi ja härra Langeni raportis tehtud analüüsiga, mis puudutab hinnangut ühisraha esimese kümne aasta kohta.
Sellele, mida nad on raportis öelnud, pole midagi lisada, ja sealt ei ole ka midagi välja võtta.
Lisaks toetab seda raportit Euroopa Parlamendi suur enamus, vähemalt nendes punktides, mille kohta komisjon on arvamust väljendanud.
Ma märkan, et Euroopa Parlamendi suhtumine ühisrahasse on märksa entusiastlikum kui kaksteist, kolmteist või isegi kümme aastat tagasi, ja me peaksime selle üle rõõmsad olema.
Majanduslike lahknevuste, struktuurireformide vahel esinevate lõhede ja riigi rahanduse juhtimist puudutavate erinevuste kohta tahaksin esmalt märkida, et ma ei saanud aru, mida peeti silmas teatises esitatud väitega, et tulemused ei vasta ühisraha kehtestamise aja ootustele.
Ma ei tea ühtegi kvantitatiivset aruannet, mis käsitleks euroala riikide vahelisi lahknevusi.
Võttes arvesse, et sellist aruannet ei ole, on tegu kaudse väitega, mida ma ei mõista.
Samas olen nõus väitega, et need lahknevused kalduvad aeg-ajalt suurenema; see asjaolu ei ole seni euroala ühtekuuluvust kahjustanud, ent kui lahknevused jätkuvad, võib ühtekuuluvus pikema aja jooksul kahju saada.
Kui aga rääkida muust, siis selles mõttes peaksime olema rahul, et Euroopa - Euroopa Liit üldises plaanis ja konkreetsemalt eurorühm -, mis on praegu ühes tõsisemas kriisis, mida tal on tulnud viimaste aastakümnete jooksul ületada, on seda kriisi, milles me end praegu leiame, suutnud täielikult ohjata, ja osalt on see tingitud sellest, et me oleme vältinud vigu, mida tehti Euroopas 1970. aastatel.
See, et me ei ole samu vigu korranud, ei ole väike saavutus, sest see andis meile majandusliku ja poliitilise võimaluse takistada kriisil suurendamast rahaliidusiseseid lahknevusi ja kahjustamast rahaliidu ühtekuuluvust.
Tõsi on see, et seistes silmitsi niisuguste mõõtmetega kriisiga, nagu meil praegu on, ja seistes silmitsi kriisiga, mis laieneb üha enam reaalmajandusse, vajame me tugevat ja kooskõlastatud majanduspoliitilist reageerimist Euroopa tasandil; me peame arutlema, milline on parim viis selle korraldamiseks, võttes arvesse ühest küljest meie kontseptuaalset ja õiguslikku raamistikku - ma viitan stabiilsuse ja kasvu paktile ja Lissaboni strateegiale - ning teisest küljest kriisi tõsidust, sest selle tagajärjed on märksa rängemad, kui me mõni kuu tagasi oletasime.
Maailma suuruselt teise valuuta loomine pakub kindlasti eeliseid, ent sellega kaasnevad ka kohustused, ning ka eelmisel reedel ja laupäeval Washingtonis toimunud G20 kohtumisel tuletati meile meelde meie ja teiste kohustusi.
Me peame maksimaalselt ära kasutama kolme nädalat, mis meid detsembrikuisest Euroopa Ülemkogu kohtumisest lahutavad, et Euroopa strateegiat oskuslikult viimistleda ja vältida kokkusobimatuid reaktsioone liikmesriikide tasandil.
Mõistagi on sellised kokkusobimatud reaktsioonid meile ohtlikud.
Ma märkan liigutusega üha uusi majanduspoliitika kooskõlastamise üleskutseid, mida tehakse enamasti Voltaire'i keeles.
Mulle meeldiks, kui need, kes kutsuvad üles majanduspoliitikat kooskõlastama, annaksid ise kõigepealt eeskuju ja tõendaksid oma sõnade siirust.
Ma märkan, et mitmete euroala liikmesriikide mitmed valitsused sööstavad ägedalt - ja õigustatult - oma riigi autotööstust ohustavate probleemide kallale.
Ma tahaksin, et need, kes räägivad autotööstusest ja kes räägivad jätkuvalt majanduspoliitika kooskõlastamisest, kooskõlastaksid autotööstust puudutavate algatuste kavandamisel meetmeid, mida võetakse riigi tasandil.
Ülejäänu on tühiasi.
Tuleb kooskõlastada ja käegakatsutava näitega tõestada, et need sõnad on siirad.
(Aplaus)
Mis puudutab rahapoliitikat, siis te teate, kui tagasihoidlik ma olen, ma ei ütleks selle kohta ühtegi sõna, välja arvatud seda, et ma usun jätkuvalt, et Euroopa Keskpanga tegevus on viimastel kuudel olnud tõeliselt eeskujulik.
Finantsturgude lõimimine ja järelevalve on veel üks valdkond, mida teie raportöörid oma raportis kajastasid.
G20 on meile seadnud kaugeleulatuvad sihid; nende elluviimiseks on vaja G20 ja seega ka Euroopa Liidu ja eurorühma konkreetset tegevust.
Te mäletate kahtlemata, et eurorühma ja Euroopa Liidu liikmesriigid olid esimesed, kes nõudsid, et kriisist võetaks asjakohaselt õppust, ja ma ei tahaks oma mälestuste selle episoodi valgustamist edasi lükata.
Neli aastat järjest me - ma räägin nendest, kes vastutasid eurorühma riikide juhtimise eest - kordasime Jaapani ja USA rahandusministritele ühte ja sama ning juhtisime oma USA sõprade tähelepanu nii nende kahekordse puudujäägiga seotud ohtudele kui ka riskidele, mis tekkisid ohtude järjekindlast alahindamisest, eriti kinnisvara puhul.
Kaks aastat järjest nõudsid mitmed meie seast G7 tasandil, eriti Saksamaa G7 eesistumisajal üsna ilustamata toonil finantsturgude ulatuslikumat reguleerimist.
Mulle on vastuvõetamatu, et need, kes varem selle vastu olid, püüavad nüüd jätta muljet, et nemad juhivad Euroopa reageerimist.
USA ja Ühendkuningriigi valitsustel oli piisavalt aega, et nõustuda eurorühma ettepanekutega finantsturgude parema reguleerimise kohta; nad ei tahtnud seda teha.
Nad ei peaks praegu püüdma jätta muljet, et nemad juhivad teisi.
Euroala laienemise kohta ei ole mul öelda midagi, mis erineks teie raportööride sõnadest.
Ma mainiksin lihtsalt, et euroalasse kuulumine on loomulikult eelis ja võimalus, aga see toob kaasa ka kohustusi, millest mõned tuleb täita enne, kui euroalaga liitumine saab võimalikuks.
Arusaadav entusiasm G7 uue koosseisu suhtes põhjustab aga probleeme euroala välisesindusega.
Me oleme eurorühmas kogu aeg taotlenud, et Euroopa Liidul ja eurorühmal oleks G20-s, Rahvusvahelises Valuutafondis ja Finantsstabiilsuse Fondis suurem esindatus.
Meie eurorühmas olime esimesed, kes nõudsid komisjonile G20-s alalist kohta, mis aga ei takistanud komisjoni presidendil loobumast eurorühma eesistuja kohast - selle otsuse tagajärgi näeme hiljem.
Siiski usume, et Euroopa Keskpank ja komisjon nagu ka eurorühm peaksid olema G20-s pikaajaliselt esindatud, olenemata sellest, kas neid esindab eurorühma president, kes püüab tagasihoidlikult juhtida rahandusministrite tööd, mille kohta härra Sarkozy ütles, et see pole piisavalt kõrgetasemeline, või keegi teine.
Põhjus, miks ma soovin saada rahandusministrite tasandil kohtuva eurorühma presidendiks tagasi valitud, ei ole minu isiklik kasu ja kuulsusejanu, mis pole kaugeltki ammendamatu, vaid ma teen seda kohusetundest.
Kui teised arvavad, et suudaksid neid ülesandeid paremini täita, siis las nad teevad seda, kuid nad peavad neid kõigil järgmistel aastatel täitma samasuguse energiaga, millega nad näitavad praegu üles oma soovi seda teha.
Mis muusse puutub, usun, et seoses majandus- ja rahaliidu majandushoobade ja meie rühma juhtimisega oleme viimastel aastatel teinud märkimisväärseid edusamme, ent kui me arutleme rahvusvahelisel tasandil valuutapoliitika ja rahapoliitika üle, siis on mõeldamatu, et maailma suuruselt teist valuutat ei esinda poliitilises ja rahalises mõttes need, kes nende kahe aspekti ja meie ühise poliitika kahe valdkonna eest vastutavad.
Kui me tahame, et eurorühma rahandusministrid juhiksid majandus- ja rahaliidu majandusarengut asjakohaselt, siis peavad paljud riigi- või valitsusjuhid andma oma rahandusministritele vajalikud korraldused.
Luksemburgis, nagu te teate, ei ole see üldse probleem.
(Aplaus)
<D>
kirjalikult. - (NL) Ühise põllumajanduspoliitika olukorra kontroll on ulatuslik ja tähtis tegevus.
Meeldib see meile või mitte, kuid me näitame kurssi, kuhu põllumajanduspoliitika peaks pärast 2013. aastat suunduma.
Lubage mul sellega seoses mainida kahte asjaolu.
Tootmisest lahtiseotud toetus võimaldab tekkida enam turule suunatud ning seega konkurentsivõimelisemal ja uuenduslikumal põllumajandusel, kuid me ei tohiks kalduda teisele teele, täiesti vaba põllumajandusturu poole.
Me ei tohiks vihmavarju kohe, kui päike välja tuleb, ära visata.
Sekkumismeetmed, kindlustuskaitse ja muud säärased vahendid peaks olema sellised, mis turuolukorda ei moonuta ning samal ajal peaks need tagama tõelise turvalisuse.
Ma ei poolda ettepanekuid märkimisväärsete summade ülekandmiseks teise sambasse toetuste ümbersuunamise teel.
Tundub, et esimese samba vahendeid kasutatakse targemalt kui maaelu arenguks ette nähtud vahendeid.
Lisaks näen ette igasuguseid võrdsete tingimustega seonduvaid kaasrahastamisprobleeme.
<D>
fraktsiooni ALDE nimel. - Härra juhataja, arvan, et mu hea sõber Alejo Vidal-Quadras ja teised sõnavõtnud eksivad tõsiselt ja me peaksime muudatusettepanekuid toetama, sest Iraagi valitsus on viimasel ajal enam kui kord teatanud, et tal puudub igasugune kavatsus sundida Ashrafi laagri elanikke minema Iraani või mõnda teise riiki.
Iraagi valitsus on korduvalt palunud erinevatel riikidel, sealhulgas paljudel ELi liikmesriikidel, neid vastu võtta, aga me pole nõustunud.
Laagris olevast 3400 inimesest on 1015-l erinevate riikide, kellest paljud on ELi liikmesriigid, elamisload ja me ei võta neid vastu.
Miks?
Enamik laagri elanikest sai Saddam Husseini režiimi ajal professionaalse sõjalise väljaõppe ning osales koos presidendi kaardiväe ja teiste julgeolekujõududega pärast Kuveidi vabastamist 1991. aastal toimunud Iraagi rahva ülestõusu vägivaldses mahasurumises.
On palju tõendeid selle kohta, et need inimesed tegid iraaklastele halba, kui Iraagi armee keeldus sooritamast tapmisi, mida Saddam Hussein nõudis.
Ohvrite pered Iraagis ei suuda seda asjaolu unustada ning Iraagi põhiseadus ei luba selliste rühmituste nagu NKO ja PKK viibimist Iraagi pinnal.
Kaks tuhat sellist inimest on registreerunud pagulaste ülemvoliniku juures lootuses, et neid saadetakse teistesse riikidesse, kes on valmis neid vastu võtma, ning Iraagi valitsus on nüüdseks mitu aastat teinud tihedat koostööd ÜRO inimõiguste ülemvolinikuga ja palunud teistel riikidel neid vastu võtta.
Kallid kolleegid, see on Iraagi asi.
Kaalul on Iraagi suveräänsus ja me peaksime Iraagi demokraatlikult valitud valitsust usaldama.
See on nende õigus, nende kohustus ja võin teile kinnitada, et nad täidavad seda õigesti.
<D>
kirjalikult. - (PT) Meil on hea meel, et võeti vastu meie ettepanekud, milles
väidame, et topeltkontrolliga järelevalvesüsteemil ei ole eesmärki, kui viimane ei takista 2005. aastal juhtunud olukorra kordumist ning on vajadus uute kaitsemeetmete järele;
kordavad ettepanekut, et tuleks koostada ühenduse programm tekstiili- ja rõivasektori ja eelkõige ebasoodsamate piirkondade jaoks, mis sellest sõltuvad, ning abi VKEdele.
Meil on kahju, et suurem osa Euroopa Parlamendist lükkas tagasi meie ettepanekud, milles näiteks
viidati tekstiili- ja rõivatööstuse liberaliseerimise tõsistele tagajärgedele globaalsel tasandil, nt ettevõtete sulgemine ja ümberpaigutamine, tööpuudus ja tõsine sotsiaalmajanduslik kriis;
juhiti tähelepanu sellele, et mõned riigid on võtnud kaitsemeetmed, mis kehtivad 2008. aasta lõpuni ja seetõttu on raske mõista, miks EL ei ole seda eeskuju järginud;
väidetakse, et ettevõtete ümberpaigutamise eest karistamiseks tuleb kehtestada reguleeriv raamistik, mis muudab riigiabi ettevõtetele sõltuvaks piirkondliku arengu ja tööhõive pikaajalistest kohustustest, sealhulgas nõue maksta tagasi rahaline toetus, kui kõnealuseid tingimusi ei täideta.
nõuti töötajate esindajate tugevamat rolli ettevõtete juhatustes ning peamiste organisatsiooniliste otsuste tegemisel.
<D>
- (LV) Proua juhataja, härra minister, härra volinik, daamid ja härrad, arvan, et enamik neist, kes on Euroopa ajalugu uurinud, teab, et Teine maailmasõda algas 1. septembril 1939, kui Hitler tungis Poolasse.
Palju vähem inimesi teab, et Hitler sai seda teha sellepärast, et 23. augustil 1939. aastal sõlmis ta Staliniga kokkuleppe - mittekallaletungilepingu.
Veel väiksem arv inimesi teab, et Stalini režiimi toel varustati Hitlerit ja Hitleri armeed kaks aastat kütuse ja tööstusmaterjalidega, et Hitler saaks vallutada Lääne-Euroopa.
Ning vaid käputäis inimesi teab, et 1930ndate jooksul valmistati Stalini jaoks ründerelvi, tanke ja õpetati välja langevarjureid.
Hitleril oli ette valmistatud 400 langevarjurit, aga Stalinil oli vallutusvalmis miljon langevarjurit.
Lisaks toetasid sellist välispoliitikat Nõukogude Liidu kommunistliku bolševike partei otsused.
Kommunistliku partei paljudel suletud istungjärkudel võeti vastu otsuseid, et Lääne-Euroopa riigid tuleb riidu ajada, sest siis saab Nõukogude Liit nad vabastada.
Veelgi enam: sisepoliitilistel põhjustel hakati 5. detsembril 1937 arreteerima ja hävitama kõiki lätlasi, kes olid jäänud elama nõukogude Venemaale.
Kahe aasta jooksul tapeti Nõukogude Liidus elavatest lätlastest 70 000 ainult sellepärast, et nad olid lätlased.
Seega, kuidas me peaksime nimetama sellist režiimi, kus välispoliitika oli agressiivne ja sisepoliitika oli suunatud riigi enda elanike hävitamisele?
See oli totalitaarne, kuritegelik režiim, täpselt nagu natsism.
Aitäh.
<D>
(NL) Vaid kaks tähelepanekut.
Mulle ei valmista probleeme selle resolutsiooni toetamine.
Kuid loomulikult teame, et Venemaa on liiga oluline energiatarnija ja seega panevad Euroopa riigipead ja valitsusjuhid selle paberilehe lihtsalt vaikselt kõrvale.
Teame kogemustest, et kui kaalul on majandushuvid kas Hiinas, Venemaal või Saudi Araabias, peab kõigi nende põhiõiguste hartade autorite kirg inimõiguste vastu Realpolitiki ees taanduma.
Seepärast ei tasu olla illusioonide kütkes.
Teiseks, daamid ja härrad, asendage selles resolutsioonis sõna "Venemaa” sõnaga "Belgia” ja tekst jääb sama aktuaalseks.
Sest mitte just väga ammu kihutati ka Belgias politseid peksma Brüsseli linnapea korraldusel rahumeelseid meeleavaldajaid.
Ka Belgias keelatakse opositsioonil suurel määral juurdepääs massiteabevahenditele.
Ka Belgias keelustasid poliitiliselt määratud kohtunikud valitsuse nõudmisel opositsioonipartei, muuhulgas ka selle erakonna nõudmisel, kelle liige on meiega siin täna viibiv volinik.
Ja kõnealuseid kohtunikke selle tulemusel edutati.
Las Euroopa tegeleb kõigepealt enda maine ja nende niinimetatud demokraatidega.
<D>
komisjoni president. - Austatud president!
Annaksin kõigepealt edasi oma tänusõnad eesistujariik Hispaaniale.
Eesistujariik Hispaania on täitnud Euroopa Liidu jaoks erakorralisel hetkel väga olulise ülesande.
Ma usun, et on õiglane tunnustada kriisi ajal nende pühendumist ja usku Euroopasse.
Ma tahan minister López Garrido kaudu edastada Hispaania valitsusele oma siirad tänusõnad tema asjakohase panuse eest meie ühisesse Euroopa projekti, eriti viimasel kuuel kuul.
Tahaksin enne homme toimuvat Euroopa Ülemkogu kohtumist osutada mõnedele õppetundidele viimastest kuudest ning visandada suuna, mida Euroopa Liit minu veendumuse kohaselt järgima peaks.
Me oleme viimastel kuudel võtnud vastu otsuseid, mida me vaid mõni kuu tagasi ei oleks suutnud ette kujutadagi.
Me suutsime taas leida oma majandusliku vastuse, et rahuldada meie kõige pakilisemad vajadused viisil, mis järgib meie hinnatud põhimõtteid: solidaarsus ja vastutus.
Nii saame toetada oma kaaseurooplasi Kreekas mehhanismi abil, mis sisaldab vajalikke reegleid ja kohustusi.
See võttis aega, kuid süsteem on nüüd paigas.
Nii süsteem ise kui ka Euroopa Liit on tõestanud oma tõhusust.
Lisaks oleme olnud edukad ka euroga seotud kriisile reageerimisel.
Väga lühikese ajaga tehti suuri jõupingutusi - midagi, millesarnast ei leia tervest maailmast.
Tänu sellisele Euroopa mehhanismile ja Euroopa võimalustele, mille maksumus on kokku 500 miljardit eurot lisaks IMFi eraldatud 250 miljardile eurole, oleme taganud, et suudame vastu seista mis tahes raskustele, mida oma teel kohata võime.
See oli pea ees tundmatus kohas vette hüppamine, kuid Euroopa Liit on teinud kõik vajaliku, et leida lahendus finantsstabiilsusega seotud ohtudele.
Ja ehkki need, kellele meeldib pasundada Euroopa probleemidest, ei pruugi nõustuda, on reaalsus selline: kui on vaja tegutseda, kui on olemas liikmesriikide poliitiline tahe, siis suudame väljakutsetele vastata.
Me ei ole piirdunud ainult lühiajalise stabiliseerimisega.
Oleme algatanud kaugeleulatuva eelarve ning majanduse järelevalve konsolideerimise ja moderniseerimise programmi.
Ma loodan, et Euroopa Ülemkogu toetab komisjoni ettepanekuid eelarvedistsipliini ja makromajandusliku järelevalve tõhustamise kohta, mida on arutatud eesistuja Van Rompuy juhitud töökonnas.
Oleme alustanud oma Euroopa 2020. aasta kasvu- ja tööhõivestrateegia elluviimist.
Teiste sõnadega muudame oma majandust dünaamilisemaks, kasutades lisaks stabiilsus- ja konsolideerimispingutusele näiteks digitaalset tegevuskava.
Me püüdleme selles suunas, et kujundada kasvu põlvkonda ja vältida aastakümneid kestvaid võlgasid.
Tegelikult on hiljutine finantskriis Euroopa Liidu potentsiaalset kasvu rängalt mõjutanud, nii et praegu ongi esiplaanile kerkinud majanduskasvu küsimus.
Kasv on vastus, kuid see ei tähenda igasugust kasvu.
Meil on vaja arukat, jätkusuutlikku ja kaasavat majanduskasvu.
Eriliselt tahan rõhutada viimast asjaolu - kaasavat majanduskasvu, sest minu arvates ei ole õiglane, et kriisi eest peaksid maksma kõige rohkem need, kes on meie ühiskonnas kõige haavatavamad, need, kes ei põhjustanud kriisi.
Kui tahame, et majanduskasv tegelikkuseks saaks, siis on meil vaja eelarve konsolideerimist ja struktuurireformi.
Ilma tõsiste jõupingutusteta selles valdkonnas ei taastu ilmselt usaldus ning ilma usalduseta ei kasva majandus.
Nii et tegelikult on meil praegu võimalus minna oma majanduspoliitilistes püüdlustes kaugemale.
Peame edasi liikuma mitmel rindel korraga ning see ongi kõige olulisem õppetund kriisist väljumise kohta.
Kui vaatame rahaliidu probleeme, siis peaks tulemus olema tegelikult selline, et me ei naaseks oma rahaliidu juurde, vaid liiguks oma rahaliiduga edasi.
See on oluline punkt.
Meil on vaja tõelisi jõupingutusi, et luua Euroopas majandusliit.
Sel põhjusel on meil holistiline lähenemisviis, mis kombineerib endas mitut vahendit: loomulikult eelarve konsolideerimist ja struktuurireformi, kuid ka majanduskasvu.
Just seetõttu on Euroopa 2020. aasta strateegia keskmes majanduskasvuga seotud komponendid: arukas, jätkusuutlik ja kaasav majanduskasv.
Aga see ei ole kogu kava.
Kava on kasvu kohta, kuid selles käsitletakse ka struktuurireforme, finantsreformi ja uut majandusjuhtimist Euroopas.
Eile oli mul infotunni ajal võimalik arutada majandusjuhtimise teemat.
Ma ei lasku detailidesse, kuid tahan öelda, et oleme võtnud kohustuse kasutada seda võimalust, et Euroopa tasandil majandusjuhtimist tõhustada.
Homme toimuval Euroopal Ülemkogul tuleks anda rahvale märku selle kohta, et meil on tänu Euroopa 2020. aasta strateegiale olemas uus majanduskasvu väljavaade.
Ma usun aga, et strateegias, sealhulgas selle eesmärkides - ja mul on hea meel, et tundub, et oleme jõudnud eesmärkide, sealhulgas suurema sotsiaalse kaasatuse saavutamise eesmärgi osas ühele nõule - on kokku leppimine suhteliselt kergem osa.
Tulemused on need, millesse peame investeerima ja mille nimel koostööd tegema aasta aasta järel.
Komisjon täidab oma rolli täies ulatuses, kasutades ära Lissaboni lepingus ettenähtud võimalusi, ja ma ootan põnevusega selle detailsemat käsitlust Euroopa Parlamendi arutelus.
Inimesed peavad nägema ka seda, et tegelikult tegeletakse finantsturgude korrastamisega ja et lubadustest peetakse kinni.
Peame enne suve saabumist jõudma kokkuleppele finantsjärelevalve osas, et viia oma kavatsused ellu, ning meil on vaja Euroopa Ülemkogult selget märki selle kohta, et komisjoni esitatavad ettepanekud finantsturgude reguleerimise kohta võetakse vastu enne 2011. aasta lõppu.
Oluline on, et finantsreformi hoog ei vaibuks.
Peame demonstreerima ka seda, et kriis ei ole varjutanud meie pühendumust saavutada aastatuhande arengueesmärgid ega meie meelekindlust minna edasi kliimamuutusega seotud küsimustega.
Parlament on komisjoni auahnet Euroopa lähenemisviisi täielikult toetanud.
Euroopa mängis võtmerolli üleilmses kriisile reageerimise kujundamises.
See oli EL, kes ärgitas G20 saamaks majanduse taastamise globaalseks foorumiks.
Nüüd on vaja, et Toronto tippkohtumine annaks jumet sõnumile, mille elluviimisele G20 on pühendunud.
See ei tähenda seda, et meie kõigi ees oleksid samad väljakutsed, ega seda, et peame ühtemoodi reageerima, vaid seda, mida kõik teame: nimelt, et kodus valitsevaid probleeme ei saa tõhusalt lahendada ilma rahvusvahelisel tasandil kollektiivse sekkumiseta.
Oma kirjas Euroopa Ülemkogule selgitasin, mis peaksid olema Toronto kolm põhiteemat.
Esiteks tuleb leppida kokku kriisist väljumise ühistes põhimõtetes eelarve konsolideerimise kontekstis.
Oleme Euroopa tasandil seda juba teinud, kuid globaalne käsitlus aitaks paljudel maailma majandustel sama probleemi lahendada.
Teiseks tuleb kogu maailmas töötada uute kasvuallikate kujundamise nimel, mis on see, mida Euroopas propageerime.
Kõik maailma suurriigid peavad andma oma osa, et saavutada kokkulepitud eesmärk, milleks on tugev, tasakaalustatud ja jätkusuutlik kasv.
Kasvuväljavaadete optimeerimiseks on hädavajalik globaalne koordineerimine.
Vaja on, et nii nõudmine kui ka pakkumine - ja seda kogu maailmas - kannustaks ja vallandaks kasvupotentsiaali.
Sellekohane tungiv sõnum tõstaks kogu maailmas enesekindlust.
Arvan nimelt, et me ei tohiks unustada, et kaubandus võib olla - ja peaks olema - see, mis aitaks leida uusi kasvu allikaid.
Peame samuti peale käima üleilmse finantsreformi ja finantsturgude korrastamise tegevuskavaga.
2010 on otsustav aasta, mil rakendada G20 tasandil juba kokkulepitut ning mitte lasta vaibuda edasiste reformide hool.
See tähendab, et parandada on vaja nii pangakapitali kvantiteeti kui ka kvaliteeti ning hoida ära üleliigset võimendusefekti, tõhustada järelevalve ja kriisiohje korda, tagada rahvusvaheliste raamatupidamisstandardite lähenemine ning suurendada tuletisinstrumentide turgude läbipaistvust.
Meist ei tohiks jääda muljet, nagu loobuksime reformidest või selle tagamisest, et finantssektor ja sellega seotud isikud on täielikult kaasatud sellistesse jõupingutustesse.
Sellel põhjusel kutsun ma jätkuvalt üles kehtestama pangamaksu kehtestamiseks ühist raamistikku globaalsel tasandil.
Oleks õiglane, kui finantssektor, mille vastutustundetu käitumine käivitas kriisi, annaks oma panuse kriisi lahendamisesse.
Nagu ma varemgi olen öelnud, olen ma isiklikult veendunud, et peame välja töötama finantstehingute või -tegevuse maksu.
Olukord on tõsine ja tegelikult äärmiselt probleemiderikas.
Kärbitakse palku, töötus on jätkuvalt väga suur, surve inimestele, eriti kõige haavatavamas olukorras olevatele inimestele on tugev.
Peame Euroopa Ülemkogul ja G20 kohtumisel näitama, et Euroopa on üks osa lahendusest.
Seisame silmitsi väga raske hetkega - tegelikult lähiajaloo ühe keerulisima hetkega -, kuid kui suudame raskused lahendada, siis paneme sellega aluse paremale tulevikule.
Kordan veel, et me näeme, et kriis võib kiirendada otsuste langetamist, sest sellega paljastub poliitiline tahe.
Vaid mõned aastad või isegi mõned kuud tagasi võimatuna tundunud lahendused on nüüd võimalikud.
Euroopa ülesehitamise ajalugu meenutab meile, et just kriisiaegadel on võimalik Euroopa projektiga edasi liikuda.
Reaalsus on see, et praegu on liikmesriigid valmis nõustuma ettepanekutega, mis vaid mõni aasta tagasi, isegi mõni kuu tagasi olid lihtsalt vastuvõetamatud, ja ma võin teile selle kohta esitada mitmeid konkreetseid näiteid.
Nõnda siis, kui peame kinni lubadusest rääkida oma kodanikele tõtt, teha koostööd liikmesriikidega ning selgitada, et vajame Euroopat rohkem kui iialgi varem, siis minu arvates võib kriisist saada see platvorm, millelt Euroopa saaks ühiselt reageerida ja muutuda tugevamaks Euroopaks.
Mäng ei ole loomulikult veel läbi.
Praegu on väga haprad ajad ja seetõttu sooviksin tänada parlamenti vankumatu toetuse eest ühenduse meetodi tõhustamisele.
Ma sooviksin eriti tänada parlamendi peamisi poliitilisi jõudusid, kes tõusid püsti ja kinnitasid, et vajame rohkem kui kunagi varem Euroopa lähenemisviisi ja ühenduse meetodi tõhustamist.
Meil on refleksid, mis teinekord aitavad meil probleemide ilmnemisel leida uusi institutsioone ja struktuure, kuid tegelikkus on selline, et ühenduse meetod on ajaproovile vastu pidanud, sest see on palju kohanemisvõimelisem kui mõned meist arvavad.
Ma usun, et eurooplased ootavad meilt sisule keskendumist.
Nad ei taha enam lahkarvamusi tekitavaid arutelusid institutsioonide ja protsesside üle.
Nad tahavad tulemusi.
Seda ootab meilt ka muu maailm.
Tegelikult on praegu aeg, mil meie, eurooplased, turg ja globaalne kogukond paluvad Euroopat, et see oleks paremini koordineeritud ja ülesehitatud, et saavutada suuremat lähenemist ja ühtsust.
Ma arvan, et peame seetõttu tegutsema meie olemasolevate institutsioonide kaudu ja kasutama nende potentsiaali täielikult ära.
Siin täiskogul on korduvalt rõhutatud komisjoni keskset rolli.
Jah, komisjon on tõepoolest Euroopa majandusvalitsus valdkondades, milles talle on asutamislepingutega pädevus antud.
Komisjon, mis on Euroopa Parlamendi ees täielikult aruandekohustuslik, teostab seda rolli koostöös Euroopa Ülemkogu ja Ministrite Nõukoguga vastavalt igaühe pädevusele.
Me ei räägi ainult Euroopa Liidu pädevustest.
Vajame ka paremat koordineerimist liikmesriikide pädevuses olevates küsimustes.
Just sellises koostöövaimus saame aidata liikmesriikidel edasi liikuda.
Teeme selle selgeks: küsimus ei ole Brüsseli võimukombitsates.
Tegemist ei ole uue vooruga arutelus võimude jagunemise üle.
Tänane ülesanne on lisada väärtust - Euroopa väärtust - oma vastavate rollide jõulise, vastutustundliku ja täiendava täitmise kujul.
Euroopa Liit teeb seda täies kooskõlas ühenduse meetodiga ja Euroopa reaktsiooni tõhustades.
Võite olla kindlad, et komisjon täidab oma kohustused täiel määral.
Me teeme oma tööd.
Me loodame parlamendi otsustavale panusele ja toetusele.
(Aplaus)
<D>
fraktsiooni PPE-DE nimel. - (FR) Proua juhataja, volinikud, esiteks sooviksin tänada raportööre, komisjoni ja institutsioone, eriti eesistujariiki Prantsusmaad.
Nad on teinud palju tööd, et jõuda selle kompromissini, millega üritatakse leida tasakaal inimeste tervise ja põllumajandustootmise vahel.
Põllumajandustootjate seisukohast lihtsustab kolme tsooni süsteemi ühtlustamine juurdepääsu toodetele ning väikesemahulise kasutuse edendamiseks mõeldud fond, mille on kavandanud ja mida tagab komisjon, tähendab, et meil viiakse turule tooted, mis on mõeldud väikesemahuliseks viljeluseks ja aianduses kasutamiseks.
Seega on meil tagatis, et 2020. aastaks ei lubata turule viia ühtegi toodet, mille kahjulik mõju on tõendatud, näiteks kantserogeenseid, mutageenseid ja reproduktiivset funktsiooni kahjustavaid aineid ning sisesekretsioonisüsteemi kahjustajaid.
Sellest johtub, et see ettepanek peaks märkimisväärselt vähendama haigusi ja mitmeid vähiliike, mille puhul on seos pestitsiididega juba teaduslikult tõestatud, ning ka degeneratiivseid haigusi, mille mõju on samuti tõestatud.
Üks väga oluline aspekt, millele tuleks osutada, on see, et nüüd pingutatakse igati, et tagada parem kaitsemeetmete järgimine.
Komisjon esitas just deklaratsiooni selle kohta.
Sooviksin siiski teada, kas komisjon vaatab uuesti läbi direktiivi 2007/52 aspektide alusel, mida ta just loetles.
Rõhku pannakse ka bioloogilistele kontrollimeetoditele ning selles valdkonnas tuleb seda uurimistööd, mida komisjon on toetanud ja rahastanud, realiseerida endiselt tõhusalt.
Lisaks olen kindel, et see tekst loob aluse ja vajalikud motiivid, et stimuleerida teadus- ja uuendustegevust tavapäraste keemiliste pestitsiidide suuremate tootjate hulgas.
Mis puutub komisjoni, siis on aruandega nähtud ette ka vahearuanded, mis tähendab, et meil on tagatis, et järelevalve leiab aset.
Loodan, et riikide asutused annavad samuti endast parima, tõestamaks, et see on põhjendatud tekst.
<D>
Hääletasime parlamendiliikmete assistentide teenistustingimusi muutva raporti vastu.
Meil ei ole midagi selle vastu, et tagada Euroopa Parlamendi assistentidele mõistlikud palgad ning töötingimused.
Kuid me ei soovi parlamendiliikmete assistente tuua "ELi maksusadamasse” sugugi rohkem kui ELi raames soodsa ELi maksuga üle minna parlamendiliikmete hüvitissüsteemile.
Nii parlamendiliikmed kui ka nende assistendid peavad olema seotud endi päritoluriigi tegelikkusega.
Hüvitised ja toetused peavad olema seotud liikmesriigi tingimustega või assistentide puhul siis nende elu- ja töökoha tingimustega.
Ei parlamendiliikmed ega nende assistendid pea olema "ELi mulli” kõrgete palkade ja ligitõmbavate hüvitiste eraldatuses, mis ületavad tunduvalt nende kodanike tegelikkust, keda nad peaks esindama.
Seetõttu hääletasime ELi assistentide põhimääruse ettepaneku vastu.
Meile on see põhimõtte küsimus, millel ei ole mingit seost assistentide kui selliste finantstingimustega.
<D>
- (CS) Volinik, daamid ja härrad, ärevusttekitav on asjaolu, et Euroopa Liidus peavad naised töötama peaaegu kaks kuud kauem kui mehed, et teenida sama palju.
Ehkki Euroopa on välja suremas, ei jää meil muud üle kui tõdeda, et naiste ja lastega perede diskrimineerimine püsib kuni 25% tasemel, kuigi naiste õppetulemuste paremus meeste ees on suhtes 60 : 40.
Proua Bauer on märkinud, et nn meeste kutsealadel alahinnatakse naiste tööd harjumuspäraselt ilma ühegi objektiivse põhjuseta.
Kui aga põhjus on selles, et naistel puudub tööstaaž, kuna nad on pühendanud selle aja oma perekonnale, tuleb küsimust põhjalikult käsitleda.
Perekonda ei tohiks puudeks pidada.
Proua Baueri raport on muljetavaldav ja tema põhjendused diskrimineerimisvastaste õigusaktide läbivaatamise alustamiseks on veenvad.
Toetan ka ettepanekut, et juurdepääs ELi fondidest rahastatavatele riigihankepakkumistele ja projektidele tuleks teha tingimuslikuks, s.t kõnealune ettevõte peab suutma näidata, et tema palgapoliitika ei ole diskrimineeriv.
Usun, et see on viis, kuidas muuta tööandjate arusaama soolistest stereotüüpidest, eriti erasektoris.
Ma soovin tänada raportööri väga professionaalse raporti eest.
<D>
kirjalikult. - (DE) Hääletan lennuväljade, lennuliikluse korraldamise ja aeronavigatsiooniteenuste teemalise raporti poolt.
Lennuliikluse korraldamine on alates 2004. aastast ühise transpordipoliitika osa ühtse Euroopa taeva määruse alusel.
Pärast laienemist on Euroopa lennundusturg kasvanud 37 riigini ja muutnud ELi globaalseks jõuks.
Seetõttu oli kiiresti vaja seda kajastavat ajakohastamist.
Paketi teine raport laiendab kohaldamisala lennuväljade ja nende käitajate kontrolli ühtlustamisega.
See uus eeskiri kehtib ka Austria lennuväljade kohta.
Positiivne on see, eriti majanduskriisi ajal, et mitu Euroopa Parlamendis tehtud muudatusettepanekut võimaldavad ettemakseid infrastruktuuriinvesteeringuteks, kui rangetel tingimustel on kättesaadavad teised investeerimisallikad lisaks kasutajatasudele.
See aitab väga palju meil praeguse majanduskriisiga hakkama saada.
<D>
kirjalikult. - (PT) Madeirat 20. veebruaril tabanud looduskatastroof on jätnud endast järele mahajäetud paiga, kannatavad inimesed ja ulatusliku hävingu, millel on laastavad tagajärjed majandus- ja tootmisstruktuuridele.
Nädal hiljem jättis üks teine looduskatastroof - torm Xynthia - laastavad tagajärjed Lääne-Prantsusmaa piirkonda ja mitmesse Hispaania piirkonda.
Ma soovin ühineda nendega, kes tunnevad südamevalu, ja väljendan oma solidaarsust nendega, kes selles tragöödias kannatasid nii inim- kui ka materiaalsete kahjude mõttes.
On eluliselt tähtis anda inimestele abi ning samuti taastada infrastruktuur, avalikud rajatised ja olulised teenused.
Vastab tõele, et solidaarsusfondist saab väljamakseid teha alles pärast fondi kasutuselevõtu menetluse lõppemist ning vastava heakskiidu saamist nõukogult ja parlamendilt.
Praeguses olukorras on siiski väga raske paluda oodata inimestel, kes seisavad silmitsi tohutute raskustega, oma normaalse elukorralduse taastamist.
Seega palume kiirust ja paindlikkust fondide kättesaadavaks tegemisel ja erakorraliste meetmete võtmisel Madeira abistamiseks.
<D>
(RO) Härra president, kahjuks on Rumeenia ees tõsine probleem, mis ohustab Euroopa kodanike ohutust ja tervist, see on Hiinast imporditud mittesteriilse kirurgilise niidi kasutamine haiglates.
Rumeenia tervishoiuministeerium on sellest probleemist teadlik olnud augustist saadik, kuid vaatamata hoiatustele, et see võib põhjustada infektsioone või isegi viia patsientide surmani, ei ole selle kasutamist õigel ajal peatatud.
Häire anti pärast seda, kui üks patsient haiglas infektsiooni tõttu suri ning teised patsiendid on samas ohus.
Ma usun, et see on hoiatussignaal peale Rumeenia ka kogu Euroopale.
Tõsiasi, et üha rohkem Hiinast toodud tooteid tekitavad küsimärke ning ohustavad Euroopa kodanike tervist ja ohutust, on väga tõsine probleem.
Mõni aeg tagasi oli meil probleeme maiustustega, mis olid melaniini sisaldava piimapulbri tõttu saastunud, ning ka need imporditi Hiinast.
Me impordime tooteid Hiinast sellepärast, et need on odavamad, kuid ma arvan, et Euroopa peaks esikohale seadma oma kodanike tervise.
Ma palun volinik Vassilioul alustada uurimist, et vältida liikmesriikides järgmisi õnnetusjuhtumeid.
Meil on tarvis kiireloomulisi meetmeid, kontrollimaks neid tooteid, et siseturu import õigel ajal lõpetada.
<D>
(DE) Härra juhataja, lugupeetud volinik, kui Euroopa Liitu peetakse õigusnormide loomisel ajuti liiga innukaks ja teda kritiseeritakse selle eest üsna õigustatult, siis võib selle süüks pidada küllalt sageli raporteid nagu see, mida me praegu arutame.
Kuigi ma toetan realistlikke meetmeid, et võidelda igat laadi diskrimineerimise vastu, pean siiski kritiseerima siin arutatavaid punkte, sest need ei ole lihtsalt õigustatud ja neil ei ole soovitud mõju.
Nagu juba mainiti, on vastuvõetamatu, et usutunnistusel põhinevad koolid võidakse näiteks kaevata kohtusse, kui nad ei võta tööle teise usutunnistusega või mitteusklikke õpetajaid, või et kindlustusseltse saab kaevata kohtusse, kui nad teevad riskianalüüsi ja selle tulemusel tehakse vahet vanuse või soo alusel, või et absoluutselt kõik suured kortermajad tuleb võib-olla ehitada ilma kaitsepiireteta.
Jah, daamid ja härrad, sellises suunas me liigume; me ei aita tegelikult enam puudega inimesi, vaid muudame kõik eluasemed hirmkalliks.
Puudega isikute abistamise asemel on meil eluasemed, mida keegi ei saa endale lubada - kindlasti ei saa see olla meie eesmärk.
Siis kritiseeritakse tõendamiskohustuse üleminekut.
Kui ma mõtlen, et mind kui Euroopa Parlamendi liiget, kelle assistendi ametikohale on 25 soovijat, võidaks kaevata kohtusse vaid selle eest, et kellelegi näib või tundub, et tegu on diskrimineerimisega, siis ma ei saaks lihtsalt enam tööd teha, vaid veedaksin kogu oma aja, mässates tõenditega, mida ma pean esitama vaid seetõttu, et keegi tunneb nii, isegi kui ma ei ole kuidagi diskrimineerinud.
Peale selle on mitu terminit ebamäärased.
Üldjoontes järgneb sellele avaldatud infolehele direktiiv, milles hakatakse arutama, kas me võime ikka kasutada sõnu "preili” ja "proua” või kas peame vabanema kõigist liitsõnadest, mille lõpus on "mees”, nagu "riigimees” või "esimees”, sest see võib olla diskrimineeriv.
Daamid ja härrad, mõned siin tõstatatud küsimused on lihtsalt mõttetud ning seetõttu hääletan ma raporti vastu.
<D>
fraktsiooni Verts/ALE nimel. - (FI) Proua president, daamid ja härrad, Bali kliimamuutuste konverentsi saatis edu ja me võime olla uhked ELi rolli üle seal.
Kõnelused Kyoto tuleviku üle algasid ametlikult ja kõik olulised küsimused on lauale käidud.
Ühtki neist ei ole kõrvale jäetud.
USA ei ole seega olnud edukas tulevaste läbirääkimiste piiramisel, mis saavad kindlasti olema rasked, nagu inimesed siin juba öelnud on.
Praegu on peamine sõnum, mille Euroopa saab maailmale saata, aga seotud meie enda kliimapoliitikaga.
Parim viis keerulise rahvusvahelise protsessi kiirendamiseks on see, et võtame vastu auahned õigusaktid heitkogustega kauplemise, taastuva energia ja energiatõhususe osas.
Olen rõõmus, et komisjon nägi eelmisel nädalal kliimakaitset positiivse majandusliku valikuvõimalusena - uue tööstusrevolutsioonina.
Kuidas me saame jääda puhta uue energiatehnoloogia väljatöötamisel etteotsa, on olulise tähtsusega meie majanduse tulevikule.
Samuti peame mõistma, et tõeline Gordioni sõlm rahvusvaheliste kliimaläbirääkimiste küsimuses on õiglus.
Planeeti ei ole võimalik päästa enne, kui suured arengumaad nagu Hiina ja India samuti oma heitkoguseid vähendavad.
Sellega nõus olemiseks peavad nad uskuma, et kõik läbirääkimiste tulemused on õiglased.
Peame ühel või teisel moel olema valmis kompenseerima arengumaadele asjaolu, et meie heitkogused inimese kohta on mitu korda suuremad kui vastavad näitajad arengumaades.
<D>
fraktsiooni PSE nimel. - (EL) Hr juhataja, volinik, lubage mul esmalt õnnitleda raportöör hr Sacconit, kes on jaganud oma kogemust keskkonna- ja kliimamuutuste alal ja koostanud esmaklassilise raporti.
Volinik, kuna me osaleme tõelises arutelus kliimamuutuste üle, hakkavad kõik probleemid selgelt ja kiiresti kuju võtma.
See kehtib eriti keskkonnaalaste, majanduslike ja energiaprobleemide puhul, millele modelleeritakse nii Euroopa kui rahvusvahelise majanduse arengut ja kasvu.
Tundub, et kõnealust arengut on jätkatud ilma eesmärgita, raisates loodus- ja inimressursse, selge eesmärgiga kapitali akumuleerida.
Siiski on keskkond jõudnud ohtlikku olukorda, nagu on näha looduskatastroofidest, ning kätte on jõudnud krediidikriis.
Energiatoodete turg on rahutu, kuna selles ei valitse enam tasakaalu.
Energiaallikate geograafilise paiknevuse planeerimine ja toiduaineturg on pea peale pööratud, kuna põllumajandust kasutatakse energiaga varustamiseks.
Kõik see stimuleerib märkimisväärseid muudatusi ELi tootmismudelis.
Siiski võtavad teised konkureerivad jõud, nagu Hiina ja Ameerika Ühendriigid, samuti meetmeid, püüdes tootmiskapitali ja tootmistegureid ümber jaotada.
Loodame, et kliimamuutustega kohanemise poliitika valmistab ette ELi uue Euroopa arengumudeli.
Võibolla kaitseb see keskkonda ja tööhõivet ning annab sotsiaalpoliitika valdkondadele, piiriülestele meetmetele ja maksupoliitikale uue tõuke.
Et see juhtuks, tuleb vahendid ja ühenduse eelarve ümber jaotada ning tugevdada, kuna meie hinnangul on vahendid kohanemise soodustamiseks ebapiisavad.
Volinik, see on hädavajalik, sest kohanemisprobleemi lahendamine on poliitiliselt kulukas; meie väljakuulutavate poliitikavaldkondade ja eraldatava eelarve vahel ei tohi olla lõhet.
Sellise lõhe olemasolu korral ei usalda meid ei praegused kodanikud ega tulevased põlvkonnad.
Lubage mul öelda, et me toetame täielikult hr Sacconi raportit ja esitame kolm olulist nõuet.
Esiteks tuleks kohanemispoliitika lisada kõikidele ühenduse poliitikavaldkondadele.
Teiseks peaksid kohalikud, piirkondlikud ja keskasutused tegema üksteisega koostööd; kõiki poliitikavaldkondi, nagu tööhõive-, ühtekuuluvus- ja põllumajanduspoliitika, tuleks koordineerida; see on oluline küsimus, mida raportöör käsitles.
Kolmandaks ja kõige tähtsama asjaoluna tuleks rahvusvaheliste lepingute osas koostööd teha.
Me peame toetama nii kõnealuseid poliitikavaldkondi kui fondi, millele on viidatud.
Volinik, samuti ootame me teie viidatud valge raamatu tulemusi.
Võttes arvesse teie tundlikkust nimetatud küsimuste ja parlamendi ja komisjoni vahelise institutsioonidevahelise koostöö suhtes, usume, et Euroopa Parlament mängib teie püüdlustes olulist rolli.
<D>
komisjoni liige. - Proua juhataja, naisena ja samuti komisjoni liikmena sooviksin kõigepealt tänada naiste õiguste ja soolise võrdõiguslikkuse komisjoni naiste kaitsmise eest Euroopas, kuid samuti kogu maailmas.
Täna esitletud raportit tuleb tõepoolest vaadelda selles ülemaailmse võitluse kontekstis, mida peetakse soolise vägivalla vastu.
Nii näeme seda meie ja suur tänu raportöörile, hr Romeva i Ruedale, tema sõnade eest.
Feminitsiidid on traagiline teema, mis hõlmab palju laiemat probleemi, nimelt naistevastast vägivalda, mille vastu me peame võitlema kõigil tasanditel: kohalikul, kuid samuti ka globaalsel tasandil.
Ja ma sooviksin teile rääkida, mida meie kui komisjon teeme soolise vägivalla küsimuses üldiselt ja ka konkreetselt.
Selleks et edendada küsimusega tegelemist meie välispoliitikas Mehhiko ja Kesk-Aasia suhtes.
Samuti, kui lubate, sooviksin rääkida paar sõna oma hiljutisest külaskäigust piirkonda, sest viibisin seal alles eelmisel nädalal (kuid mitte Mehhikos).
Külastasin Panamat, El Salvadori, Hondurast ja Nicaraguat.
Mehhikos olin juba varem käinud ja väga tõenäoliselt lähen sinna järgmisel aastal.
Võin teile kinnitada, et komisjon on naistevastase vägivalla vältimise püüdluste esirinnas.
Lubage meenutada, et 8. märtsil 2006. aastal avaldas komisjon dokumendi, mida me nimetasime naiste ja meeste soolise võrdõiguslikkuse juhisteks, milles prioriteetse eesmärgina esitati soolise vägivalla kõigi vormide kaotamist.
Käesoleva aasta märtsis võtsime me vastu teatise soolise võrdõiguslikkuse kohta arengukoostöös, milles sätestati, et sooline vägivald kõigis selle avaldumisvormides rikub naiste inimõigusi ja on tegelikult tõsiseks takistuseks võrdsuse, arengu ja rahu saavutamisel.
Samuti toetab komisjon haridus- ja teadlikkuse tõstmise projekte, mille eesmärgiks on kõigi alaealiste kaasamine programmidesse, muutmaks nende käitumist tüdrukute ja naiste vastase vägivalla suhtes.
Näiteks, nagu ütlesin, olin hiljuti El Salvadoris ja külastasin programmi nimega "Pro Jóvenes”, mis on mõeldud tüdrukutele ja poistele - kuid eriti tüdrukutele - kes kas juba on olnud nn Marades või kes võiksid Maradesse sattuda, selleks et hoida neid seda tegemast.
Programm avaldas mulle sügavat muljet.
Uus Euroopa demokraatia ja inimõiguste rahastamisvahend annab samuti laialdased võimalused tegevuseks soolise võrdõiguslikkuse valdkonnas.
Seoses olukorraga Mehhikos sooviksin juhtida tähelepanu sellele, et ELi ja Mehhiko vahelised suhted põhinevad meie 1997. aasta üldisel lepingul, mille artikkel 1 määratleb inimõigused ELi ja Mehhiko vaheliste suhete põhielemendina.
Just sellel alusel on mõlemad pooled vahepeal loonud midagi, mis minu arvates on viljakas koostöö inimõiguste ja seaduslikkuse valdkonnas, koostöö, mida teostatakse erinevate komisjoni programmide kaudu, mida rakendavad Mehhiko föderaalasutused, samuti projektide kaudu, mida viivad läbi mitteriiklikud osapooled ja valitsusvälised organisatsioonid.
Mehhiko ametivõimud informeerivad meid ka soolisest vägivallast Mehhikos.
Seega oleme me kuulnud, et paljud juhtumid on lahendatud ja paljusid teisi uuritakse.
Minu viimane isiklik vestlus Mehhiko uue välisministriga - kes, nagu teate, on samuti naine - toimus Santo Domingos, kus me peatusime ka feminitsiidi küsimusel ja kus ma sain pisut asjaomast teavet selle kohta, mida Mehhiko valitsus teeb.
Neil on ka erinõustaja inimõiguste alal, teine daam, kes samuti just selle küsimusega tegeleb.
Kesk-Ameerika kui piirkonna puhul on olukord kõige kriitilisem Guatemalas.
Meie lähenemisviisiks on olnud tegeleda selle probleemiga nii meie dialoogis asutustega kui ka mitmesuguse naistevastase vägivalla vastase tegevuse kaudu.
See hõlmab soolise mõõtme integreerimist kõigisse koostööprogrammidesse.
Eelmise aasta märtsis korraldas komisjon ka olulise noortele ja otsustajatele sihitud teavituskampaania selle kohta, kuidas naistevastast vägivalda peatada.
Samal ajavahemikul tervitasime me ka riikliku feminitsiidikomisjoni loomist, millesse kuulub valitsusametnikke, kohtusüsteemi ja ka kongressi esindajaid, kokku 18 riiklikku institutsiooni.
Hiljuti märkisime ka rahvusvahelise karistamatuse vastase komisjoni loomist Guatemalas, mida me samuti tugevalt toetame.
Komisjoni kohtusüsteemi toetamise programmi osaks on ka konkreetselt feminitsiidile pühendatud osa.
Eriti tegevus, mida teostab nn CEPROM.
See on vastutav presidendi ametkond, millega meil on olemas vastastikuse mõistmise memorandum koostöö kohta.
Lubage mul samuti märkida meie toetust ettevalmistavale tööle feminitsiidivastase seaduse läbivaatamisel, mis nüüd on kongressis, eesmärgiga vaadata läbi karistusseadustik.
Lõpuks, lubage mul öelda, et reisides seoses selle küsimusega Kesk-Ameerikasse, leidsin eest palju head tahet ja Euroopat pooldavat vaimu.
Olin tõesti positiivselt üllatunud huvist piirkondliku integratsiooni tugevdamise vastu ja koostöövalmist suhtumisest, seda ka seoses tulevaste assotsiatsioonilepingu läbirääkimistega.
Pean ütlema, et oli väga tähtis veenduda, et isegi Panamas oli huvi palju suurem, kui ma ootasin.
Loodan, et on võimalik kaasata sealt kõik riigid.
Esimene sõnum, mille ma seal edastasin, oli, et tähtis on saavutada edu läbirääkimistel, millega lõpuks algatatakse San José protsess Costa Ricas.
See on tähtis, sest loomulikult on seal tegemist poliitilise dialoogiga; luuakse koostööprogramm ja alustatakse läbirääkimisi vabakaubanduse üle.
Kuid tegemist on kompaktse programmiga.
Sotsiaalne ühtekuuluvus on üheks kõige tähtsamaks küsimuseks kogu Ladina-Ameerikas, sealhulgas Kesk-Ameerikas, ja ka selles osas on kõnealusel programmil väga suur tähtsus.
Tõepoolest, noorte vägivald ja naistevastane vägivald on küsimused, mis meie arvates peavad selles sisalduma, sest me kõik peame tegema kõik selleks, et vägivalda ühiskonnas vähendada.
<D>
- (PL) Esiteks tahan tunnustada Carlos Coelhot kahe väga õnnestunud raporti eest.
Teiseks, praegu ei saa enam süsteemist SIS II loobuda.
Kui meie mõttes on turvaline süsteem, tuleb SIS II kasutusele võtta, ning just seetõttu leian ma, et peame jätkama vastavate meetmete rakendamist ja toetama selles küsimuses komisjoni.
Tuletan kõigile meelde, et uue viisaeeskirja kohaselt peavad süsteemis kajastuma biomeetrilised andmed.
SIS 1+ seda ei taga.
SIS II võimaldab tulevikus andmeid kiiresti kontrollida.
Nii et siin turvalisusel rajaneval alal ei tohi me tööd SIS II kallal lõpetada.
Loomulikult sooviksime, et see töö oleks tõhusam ja tulemuslikum.
Tuletan kõigile meelde, et veel mitte kuigi ammu kehtestasime ka meetmed, millega lihtsustati reisimist kogu Schengeni alal ilma pikaajalise viisata.
Sellest tulenevalt tuleb jätkata tööd süsteemiga SIS II.
Me tahame komisjoni antud küsimuses toetada, lootes, et nii edeneb tema töö kiiremini ja on tõhusam, ning me soovime komisjonile selleks edu.
Aitäh.
<D>
(SK) Viimase kuue aasta jooksul on Slovakkia majandus kasvanud keskmiselt enam kui 6,5% aastas.
Möödunud aastal ületas majanduskasv isegi 10%.
Kõigi näitajate kohaselt on Slovakkia kriteeriumid täitnud ja ruumi jääb veel ülegi.
Slovakkia võimud on teadlikud Slovakkia majanduse tegeliku ja nimelise lähenemise ning selle poolt tuleviku majanduslikule ja inflatsiooni arengule avaldatava potentsiaalse mõjuga seonduvast olukorrast.
Nende meelest on Slovakkia konsolideerumine kooskõlas stabiilsuse ja kasvu paktiga.
Kinnitatud kolme aasta eelarve kohaselt on esmaseks fiskaaleesmärgiks saavutada 2010. aastaks 0,8% suurune puudujääk, nii et see tähendab fiskaaleesmärgi saavutamist.
Kokkulepitud andmete järgi on eesmärgiks saavutada tasakaalustatud eelarve aastaks 2011.
See tähendab 1,3% suurust eelarve ülejääki, jättes kõrvale teise samba.
Slovakkia valitsus on võtnud meetmeid inflatsiooni kontrolli all hoidmiseks.
Juunis kinnitas valitsus moderniseerimisprogrammi, mis sisaldab tööturu struktuurireforme, riigi rahanduse konsolideerimist ning hariduse, teaduse ja uurimistegevuse toetamist.
Lubage mul toonitada, et ärikogukonna esindajad, ettevõtjad, tööandjad, ametiühingud, pensionärid, Slovakkia linnad ja külad ning pangad toetavad kõik Slovakkia üleminekut eurole.
Valitsuse sotsiaalpartnerid allkirjastasid deklaratsiooni, millega nad kohustuvad hoidma palgatõusu vastavuses tootlikkuse kasvuga.
See aitab märkimisväärselt kaasa inflatsiooni jätkusuutlikkusele Slovakkias.
Tahaksin tänada raportööri ja variraportööre arvudele, faktidele ja analüüsidele tugineva korrektse lähenemise eest.
Slovakkia ametnikud ja elanikud soovivad anda oma panuse Euroopa majanduse arengusse ja seeläbi ka euro stabiilsusesse ja usaldusväärsusesse.
<D>
(EL) Härra president, alati kui õiguse tugevus annab järele tugevate õigusele on tulemuseks kannatus.
Ainult Kosovos oleme näinud sündmuste ülikiiret arengut.
40 aasta jooksul diplomaadina ei ole ma kunagi näinud sellist kiirustamist ei iseseisvuse väljakuulutamisega ega ka tunnustamisega teatud Euroopa riikide poolt.
Nad ei tunnustanud mitte Kosovot vaid Pandora laegast.
Ma ei ole kunagi näinud nii kummalist situatsiooni.
Sui generis ei ole mitte Kosovo ise, vaid Kosovosse sõjalise baasi rajamine.
Igal juhul usun, et me oleme kõrvale kaldunud.
Selles istungisaalis, Euroopa Parlamendi saadikute ees, kes praegu esindavad Euroopa demokraatlikke valitsusi, demokraatlikke parteisid ja demokraatlikke arvamusi, olen kuulnud inimesi ütlemas: "Me oleme vahele astunud, et lahendada probleemi, millega härra Ahtisaari toime ei tulnud”.
Kes me olme?
Kas me oleme apellatsiooniorgan?
Kas see parlament on apellatsioonikohus?
Selle asemel, et muretseda, mis tulevikus Kosovos toimub, oleks meil targem mõelda, härra president, mis juhtub siis, kui selle solvava, üleoleva viisiga kahjustatakse ÜRO staatust.
<D>
(ES) Hr juhataja, pr Lynne, volinik, tänan teid väga meie selle teatise ja dokumendi esitamise eest, mis kahtlemata võimaldab meil paremini tundma õppida muutusi ja suundumusi ning paremini kavandada edasist tegevust.
Kuid me ei tohiks siiski teha vigu.
Meil on palju dokumente, meil on palju analüüse, meil on palju arutelusid ja meil on palju sõnu, kuid siin, nagu ka haiguste puhul, vajame lisaks diagnoosile ka ravi.
On tõsi, nagu te ütlesite, volinik, et me vajame vastuseks tänastele ja homsetele probleemidele üleeuroopalist lähenemisviisi, mida rakendada liidu, selle institutsioonide ja mehhanismide kaudu, võttes arvesse, et kui me ei tee seda liidu tasandil, siis on võimatu seda teha ainuüksi liikmesriikide tasandil.
Mõningaid liikmesriike, nagu minu oma, kes teevad kiireid edusamme, hakkab ohustama poliitika, mille eesmärk on aeglustada, või, muudes liikmesriikides, luua ebaõiglane konkurents seoses pakkumise ja sotsiaalse muutusega, mis toimub meie riikides.
Volinik, palun võtke arvesse tõsiasja, et on hakanud levima tunne, et Euroopa sotsiaalpoliitika, mis 1960. ja 1970. aastatel, nagu üks Hispaania ametiühingutegelane mulle tänases kirjas ütles, oli suunatud edusammude ühtlustamisele ja 1980. ja 1990. aastatel piirdus miinimumnõuete tagamisega, hakkab nüüd nihkuma sellise sotsiaalpoliitika poole, kus liikmesriikide vahel valitseb konkurents madalaima ühisnimetaja saavutamisel.
Volinik, meie ees seisvad tulevased ohud hõlmavad mitte ainult vananemist ja ülemaailmastumist, vaid ka nakkavat ühtekuuluvuse puudumist ning agressiivset, võõravihkajalikku ja Euroopa-vastast natsionalismi, mis ohustab nii Euroopa praeguseid kui ka tulevasi sotsiaalseid võite.
<D>
Austatud juhataja, Lätist valitud parlamendiliikmena tervitan ma fakti, et esimene makroregionaalse strateegia näide on seotud Läänemere piirkonnaga.
Sellele vaatamata on minu meelest siin unustatud mitu ühenduse eesmärki - näiteks sotsiaalkaitse kõrge tase.
Mõnd selle piirkonna liikmesriiki, nende hulgas Lätit, tabas majanduskriis väga raskelt.
Meie finantssektor on läbi põimunud Skandinaavia omaga.
See tähendab, et meie probleemid hakkavad ka seal probleeme tekitama, nii et see pole ainult ühe riigi küsimus.
Hiljuti sai Läti maksete tasakaalustamiseks komisjonilt keskmise tähtajaga rahalist abi.
Õnnetuseks puuduvad meil sotsiaalsed tingimused sellise abi saamiseks.
Selle tulemusena vähendab valitsus pensione ja abirahasid, kuid komisjon laseb sel sündida.
Mu teine mure on seotud põhiõigustega.
Massiline kodakondsusetus ja vähemuse kaitse on ikka veel päevakajalised probleemid kahes selle piirkonna liikmesriigis: Lätis ja Eestis.
Ma arvan, et see strateegia peab olema ambitsioonikam ning püüdma saavutada kõiki Euroopa Liidu eesmärke.
<D>
fraktsiooni ALDE nimel - (DE).
Proua juhataja, volinik, daamid ja härrad, sõidukite nähtavate varuosade turu liberaliseerimist tuleb tervitada kolmel põhjusel.
Esimeseks on, et tarbijad võidavad valikute ja konkurentsi suurenemise kaudu.
Teiseks võime ehk näha hindade langust ning kindlasti võime oodata hindade läbipaistvaks muutumist, sest tööstusdisainilahenduse kulud tuleb arvata uute sõidukite hinna sisse ning mitte teha neid tasa varuosade järelturul.
Kolmas põhjus on, et kasu saab Euroopa Liidu tööturg, kuivõrd Euroopa osade tootjad saavad toota varuosasid ka ELi imporditud sõidukitele.
Senini on see olnud võimalik vaid väljastpoolt Euroopat pärinevatele tootjatele.
2004. aasta valmiskampaania ajal külastasin ma varuosade tehast Gütersloh lähedal.
Sellel ettevõttel on nende uute eeskirjade üle hea meel.
Samuti tervitan ma fakti, et komisjoni ettepaneku olulised elemendid, nagu remondiklausel, sisalduvad ka õiguskomisjoni poolt vastu võetud projektis.
Oma fraktsiooni variraportöörina siseturu- ja tarbijakaitsekomisjonis propageerisin ma selle klausli säilitamist.
Usun, et projekt viib meid tõelisele siseturule sammu võrra lähemale.
On kaks suurt viga, millele mu kaasparlamendiliikmed on juba viidanud.
Üheks nendest on fakt, et endine raportöör viivitas raportiga.
Härra Radwan ei käitunud mitte Euroopa rahvaste esindajana vaid Bavarian Motor Works - BMW esindajana.
See oli üpris ebameeldiv episood.
Teine viga on see, et viie-aastane ooteaeg loob võrdlemisi pika viivituse.
Viis aastat selleni, kuni liberaliseerimine jõustub, on pikk aeg; see lükkab edasi konkurentsi ning liberaliseerimise soodustavad mõjud.
Olen kuulnud, et Saksamaa valitsus kavatseb takistuste tegemisega jätkata.
Kurvaks tõsiasjaks on, et sellest on kujunenud Saksamaa valitsuse kaubamärk.
Loodan, et nõukogus nad sellisest tegevusest loobuvad.
Kokkuvõte on, et meil on kompromiss, millega saab elada ning mille me peaksime vastu võtma.
Siinkohal saab vaid korrata härra Lehnet, keda ma soovin kogu tema töö eest tänada: peaksime selle asja nüüd lõpetama ning hoiduma edasisest viivitusest teisel lugemisel.
<D>
(RO) Hr president, daamid ja härrad, soovin ühineda oma kolleegidega, kes tervitasid käesoleva raporti koostamist, ning rõhutada selle fundamentaalset väärtust Euroopa tuleviku jaoks.
On tähtis, et Lissaboni leping keskendub kodanike rollile ja institutsioonide vastutusele.
Seepärast usun, et selle raporti kaudu tõestab Euroopa Parlament, et ta võtab vastu oma uue rolli Euroopa Liidu toimimises.
Seoses sellega kordan ma toetust kõikidele lepingu sätetele, millega määratletakse parlamentide konsolideeritud roll nii riiklikul kui ka Euroopa tasandil.
Teiseks sooviksin mainida muudatusi, mida kavandatakse Lissaboni lepinguga Euroopa Liidu välispoliitika valdkonnas.
Nende ülevõtmine on olulise tähtsusega, et konsolideerida Euroopa tegevus selles suunas.
Sellest tulenevalt on raporti põhikomponendiks üleskutse kõigile 27 liikmesriigile leping ratifitseerida.
Väljendan oma rahulolu, et Rumeenia ratifitseeris lepingu 2008. aasta veebruaris, olles sellega viies riik, kes on tõestanud oma Euroopa kutsumust ja kindlat soovi anda oma panus Euroopa Liidu õitsvamasse tulevikku.
<D>
Härra juhataja, pärast viitteistkümmet aastat on see mu viimane sõnavõtt Euroopa Parlamendis ning ma arvan, et on mõni veel tähtsam küsimus kui terve varjupaiga probleem ja kuidas Euroopa riigid selle väljakutsega toime tulevad.
Neile küsimustele ei ole lihtsat vastust.
Kui oleks, siis oleks mõni riik selle juba leidnud.
Tegelikult võiksin öelda, et ainus võimalus vähendada meeleheitlike inimeste hulka, kes otsivad varjupaika mõnes muus riigis kui nende enda kodumaa, on tegeleda nende põhjuste juurtega, mis sunnivad inimesi oma kodusid ja päritoluriike maha jätma.
Sellepärast ongi nii tähtis, et me siin Euroopa Liidus ja kõigis arenenud demokraatlikes riikides pakuksime nõuandeid, abi ja toetust - sealhulgas finantstoetust - nendele riikidele, mis kannatavad sõja, sisevägivalla, inimõiguste puudumise või diskrimineerimise all.
Samamoodi peame tegelema terves maailmas esineva vaesusega, mis annab väljarände survesse oma osa.
Me ei tohiks iialgi hukka mõistma inimesi, kes on sunnitud püüdlema varjupaika või põgeniku staatust.
Peaksime selle asemel pakkuma oma kaastunnet ja toetust.
See on meie tänane väljakutse.
<D>
kirjalikult. - (DE) Hr president, president Maystadt, hr Audy, daamid ja härrad, kõigepealt soovin ma tänada raportööri ja õnnitleda teda põhjaliku, tasakaalustatud töö eest, mida ta on teinud.
Ma õnnitlen EIPd tema tulemusliku tegevuse ja ambitsioonika äriplaani puhul.
Energia ja innovatsiooni osas aitab EIP ELi tema poliitika rakendamisel.
Ilma EIPta ei oleks konkurentsivõime ja uuendustegevuse raamprogramm niivõrd edukalt käivitunud.
EIP strateegia ajavahemikuks 2007-2009 näeb ette lisandväärtuse tugevdamist, riskeeriva tegevuse järkjärgulist suurendamist, uute vahendite kasutamist ja komisjoniga tehtava koostöö tugevdamist.
Ma kiidan selle strateegia siiralt heaks.
EIP raportööri tegevuse hindamine ja planeeritavad järgmised sammud on õiged.
Me ei tohi siiski unustada, et parlamendi roll on piiratud.
Kuigi EIP on üks ühenduse institutsioonidest, teostatakse selle võimu liidusiseselt vastavalt valitsustevahelistele eeskirjadele, mis tähendab, et liikmesriigid on selle mõjukaimad aktsionärid.
Euroopa Parlament on andnud oma hinnangud EIP tegevusaruannete kohta korrapäraselt alates 1999. aastast ja see on arenenud lähedaseks, usaldavaks, edukaks koostöösuhteks.
Eriti soovin ma kiita koostööd president Maystadtiga, mis on eeskujuks suhetele teiste institutsioonidega.
<D>
Proua juhataja, olen Tiibeti teemat jälginud aastaid.
Olen seda piirkonda külastanud ja rääkinud paljude inimestega riigis ja väljaspool seda.
Ma pean Tiibeti rahva nõudmisi legitiimseteks ja teatud määral loogilisteks.
Eriti leian ma, et nende praegused hirmud on rohkem kui põhjendatud, arvestades raskete repressioonide poliitikat, mis Hiina valitsuse poolt neile osaks langeb ja mis nüüd on kestnud enam kui 50 aastat, v.a lühike ja, ma ütleksin - võlts, vaherahu olümpiamängude ajal.
Ma tean vähe rahvaid, kes selgemini oleksid valmis kõnelusi pidama ja kokkuleppele jõudma kui Tiibeti rahvas.
Seetõttu ei mõista ma Hiina valitsuse sundmõtet reaalsust moonutada ning nõuda taas ja taas kõneluste vooru blokeerimist.
Riiki ei tee suureks selle sõjaline tugevus või selle suurus või majanduslik jõukus.
Riigi teeb suureks tema tegude õilsus ja riigi suuremeelsus.
Euroopa Liit saab aidata ja peab aitama seda olukorda lahendada, austades samas muidugi asjassepuutuvaid suveräänseid õigusi, kuid ta peab seda tegema kindlalt.
Viis, kuidas seda teha, on toetada Tiibeti taotlust taasalustada Hiina-Tiibeti kõnelusi ja tunnistada, et kui keegi on kulutanud aastaid, tehes järeleandmisi ja olles Hiina ametivõimude surve all, siis käesoleval juhul on see Tiibeti rahvas.
See pole võrdsete konflikt, ei võimaluste ega motiivide osas.
Euroopa Liit peab austama mõlemaid pooli, kuid ta ei saa jääda neutraalseks rõhumise, suvaliste arreteerimiste, piinamise, mõrvade või usulise, keelelise ja kultuurilise genotsiidi suhtes.
Memorandum Tiibeti rahva tegeliku autonoomia kohta, mille Hiina nüüd töödokumendina tagasi on lükanud, näitab, et Tiibeti rahvas on juba teinud tegelikke jõupingutusi ja loobunud ülisuurel määral sellest, mis, ma rõhutan, on nende legitiimsed püüdlused.
Hiinal on nüüd võimalus näidata maailmale oma suuremeelsust, oma soovi rahu ja kooskõla järele ja eelkõige on Euroopa Liidul võimalus aidata sel riigil tegutseda kooskõlas selle suurusega.
<D>
(DE) Hr juhataja, globaliseerumise tõttu muutuvad meie elu- ja töötingimused nii kiiresti, et mõned kodanikud ei suuda asjadega kursis püsida.
Nad on töö alla mattunud ja tunnevad end ebakindlalt.
Lissaboni majanduskasvu ja tööhõive strateegia suunised peavad neile täielikult nähtavad olema: konkurentsivõimelised töökohad, võrdsed võimalused ja sotsiaalne ühtekuuluvus.
Paindliku turvalisuse mõistest ei saada veel piisavalt aru.
Lisaks sellele, et töötajad peavad oma tööalase konkurentsivõime suurendamiseks muutuma paindlikumaks oma huvides, peavad ettevõtted samuti muutuma paindlikumaks, töötades muu hulgas välja uusi turustamisstrateegiaid ja innovatiivseid tooteid ning vallutades turunišše.
Samal ajal on töötajatel vaja tõhusaid sotsiaalkindlustussüsteeme, mis tagaksid nende integreerimise, mitte tõrjumise.
Nende tööd tuleks vastavalt sektorile ja piirkonnale kohaselt premeerida sotsiaalpartnerite vahel sõlmitud kokkulepetega, mitte valitsuse sekkumisega.
Euroopa tööhõivepoliitika eesmärgiks on tagada töökoha olemasolu suuremale arvule inimestele ja luua kvaliteetsemaid töökohti.
Samal ajal tuleb investeerida haridusse ja koolitusse, et tagada elukestva õppe säilitamine ja alla oma võimete tegutsejate kaasamine.
Tuleb selgeks teha, et nii Euroopa Sotsiaalfond kui Euroopa Regionaalarengu Fond ja Globaliseerumisega Kohanemise Euroopa Fond peavad otse toetama neid, keda ähvardab või mõjutab töötus.
Nad peaksid olema paremini ettevalmistunud muutusteks ja olema suutelised sisenema uutesse töövaldkondadesse.
Meid mõõdetakse ka selle järgi, kuidas meil on õnnestunud hoida vanemaid töötajaid tööl pikema aja jooksul, selle asemel, et neid varakult pensionile suunata.
Nad on väga motiveeritud, võimelised töötama pingelises olukorras ja omavad piisavalt oskusteavet.
Parimad tavad peaksid demonstreerima, kuidas noored ja vanad teevad meeskonnatöö kaudu koostööd ja kuidas see mõlemale poolele kasuks on.
Selles väga heas raportis esitatud tööhõivepoliitika suunised võetakse vastu juhul, kui järjepidevalt järgitakse subsidiaarsuse põhimõtet.
Pr Van Lanckeril on õigus: liikmesriigid peavad tõestama, et osalevad selles, ja seejärel suureneb usaldus meie sotsiaalturumudelisse.
<D>
(LT) Hr president, alates ametiaja algusest olen ma Euroopa Demokraatide ja Liberaalide Liidu fraktsiooni nimel ELi ametite töötulemusi analüüsinud.
Ma sooviksin juhtida tähelepanu sellele, et ametite arv on sellel aastal peaaegu kahekordistunud.
Hoolimata kriitilistest märkustest nende ametite kohta raportööri kõnes, pean vajalikuks märkida teatud positiivseid muutusi, mis on võrreldes eelmiste aastatega aset leidnud.
Läbipaistvus ja demokraatlik vastutustunne on suurenenud parlamendi soovitusel rakendatud asjaomaste komisjonide poolt läbiviidud ametite töö hindamise tulemusel.
Siiski on jäänud veel mõned probleemid.
Selles osas peaksime määratlema ametite tegevuse ELi juhtimissüsteemis.
Nagu ma juba mainisin, on ametite arv tuntavalt suurenenud ja selles süüdistatakse meid; ning ka parlament jagab vahel arvamust, et see on kaudne viis bürokraatia suurendamiseks.
Võibolla rõhutab see vajadust vaadata läbi ELi juhtimis- ja haldussüsteem.
Praegu rakendatakse mitmeid projekte eesmärgiga seda süsteemi parandada.
Näib, et me peaksime kaaluma radikaalsema reformi läbiviimist, mis tooks kaasa positiivseid tulemusi ja aitaks kaasa suurema läbipaistvuse saavutamisele nii ametite kui ka komisjoni töös.
<D>
(SV) Nagu paljud riigid, sõltub ka Rootsi, kust ma pärit olen, suures osas autotööstusest.
Volvo ja Saab on tuntud automargid.
Rootsi autotööstus on nagu ülejäänud autotööstuski kriisist tugevalt mõjutatud.
Mitu tegurit on sellele kriisile kaasa aidanud, aga üks tegur on eelkõige see, et piisavalt varajases etapis on jäetud tegemata vajalik üleminek tootmises.
Väiksemate, väiksema energiakuluga ja keskkonnasäästlikumate sõidukite tootmisele üleminek on vajalik.
EL on pikka aega nõudnud töötajatelt ühepoolset paindlikkust.
Mina ja Euroopa Ühendatud Vasakpoolsete / Põhjamaade Roheliste Vasakpoolsete Liitfraktsioon nõuame, et kehtestame paindlikkusnõude ka suurte ettevõtete juhtkondadele.
Paindlikkuse ja uue mõtteviisi puudumine on pealegi aidanud kaasa kriisile, mida autotööstuses ja teistes tööstusharudes näeme.
Lõpetuseks sooviksin öelda, et autotööstus on tähtis töötamiskoht ja sageli peamiselt meessoost töötajate töötamiskoht ning me toetame seda täielikult.
Ma usun, et EL võtab samasugusel tasemel kohustusi, kui meil tekib kriis ja langus valdkonnas, mida saame pidada peamiselt naissoost töötajate töötamiskohaks.
<D>
Proua juhataja, Euroopa Ülemkogu järgmise nädala tippkohtumisel ei tule An Taoiseach Brian Cowanilt midagi uut seoses Lissaboni lepingu praeguse läbikukkumisega Iirimaal.
Selle asemel sekkub ta samamoodi, nagu tegi tema kolleeg minister Micheál Martin siis, kui Euroopa Parlamendi põhiseaduskomisjonile edastati esmaspäeval ainult tulemuste analüüs.
Mingeid konkreetseid ettepanekuid ei tehta kuni nõukogu detsembrikuu tippkohtumiseni, mil eeldatavasti piiritletakse edasiliikumise selge tegevuskava.
Selleks, et kiirendada tegevuskava suunas liikumist, tahaksin seletada oma mõtet, kuidas praegu edasi minna.
Esiteks ei saa minu arvates teist referendumit korraldada vähemalt 12 kuud, et võimaldada Iirimaa valijaskonnale asjakohaseid konsultatsioone.
Teine referendum tuleks korraldada järgmise aasta sügisel, võib-olla oktoobris.
See tähendab, et parlamendivalimised peavad toimuma vastavalt Nice'i lepingule, kuid minu arvates on see kahest halvast väiksem.
Mis puutub teise referendumisse, siis teeksin ma ettepaneku teha Lissaboni lepingu laiendatud rahvahääletus Iirimaal, kus meil võiks olla konstitutsiooniline referendum Lissaboni lepingule "jah” või "ei” ütlemise üle, millega samal päeval toimuksid avalike küsitluste referendumid selliste võtmeküsimuste kohta nagu ELi põhiõiguste harta ning Euroopa julgeoleku- ja kaitsepoliitika.
Kui Iirimaa hääletajad peaksid laiendatud referendumil kummagi neist kahest valdkonnast välja valima, siis saaks Iirimaa valitsus seejärel Euroopa Ülemkogul taotleda eraldi lepingut, millele kirjutatavad alla kõik 27 liikmesriiki.
See lahendus sarnaneks Edinburghi lepingu pretsedendiga, mida taanlased nõukogu kohtumisel 1992. aasta detsembris taotlesid ja mis andis Taanile Maastrichti lepingust neli erandit.
See võimaldas neil lepingule tervikuna alla kirjutada.
Asjade sellise käiguga ei peaks need liikmesriigid, kes on lepingu juba ratifitseerinud, seda uuesti tegema.
Selline laiendatud rahvahääletus annaks Iirimaa valijatele võimaluse valida, kui suurt rolli nad Euroopa Liidus mängida tahavad.
<D>
fraktsiooni PSE nimel. - (NL) Kas võin oma fraktsiooni nimel korrata ja toetada, mida nõukogu eesistuja ja volinik on just rääkinud sündmuste kohta Türgis.
Teiseks tahaksin tänada raportööri viisi eest, kuidas ta on meiega töötanud käesoleva arutelu ettevalmistamisel ja kolmandaks kordaksin oma fraktsiooni nimel, et meie arvates - ja nõukogu eesistuja ütles sama - on laienemine seni edukas olnud ning annab märkimisväärse panuse laiema Euroopa Liidu arengusse.
Peame seda asjaolu kohe oma kõne alguses rõhutama ja ka härra Broki raportis öeldakse seda: me jääme kindlaks - nagu volinik ütles - lubadustele, mis me oleme andnud Türgile ja Lääne-Balkani riikidele meie laienemisstrateegia alastes aruteludes.
Seega ei ole strateegias nende riikide suhtes muutust, kuid rohkem tähelepanu pööratakse viisile, kuidas liitumiskriteeriume kohaldatakse ja juhitakse läbirääkimiste protsessi käigus.
Teiseks oleme raportööriga nõus, et rohkem tähelepanu tuleb pöörata liidu oma võimele võtta vastu uusi liikmeid.
Ühest küljest nõuame taotlejariikidelt ettevalmistusetapis rohkem, aga teisest küljest peab Euroopa Liit tegema selgelt rohkem, et uute liikmete saabumisega asjakohaselt toime tulla.
Ning arvame, et see tähendab vajalike institutsionaalsete reformide läbiviimist.
Nice'i leping ei ole piisav alus edukaks edasiseks laienemiseks.
Kolmandaks ja minu arvates kõige olulisem: kõnealuses raportis vaadatakse kaugemale praegusest laienemiskavast riikide poole, kes ei ole potentsiaalsete taotlejate nimekirjas.
Meie olemasolev naabruspoliitika ei ole piisav.
See kehtib meie naabrite kohta lõunas, ja EL on esitanud ettepaneku Vahemere Liidu loomiseks, kuid veel enam kehtib see meie idanaabrite kohta.
Oleme jõudnud selgele järeldusele, et Euroopa Liit peab pakkuma enam, enam kui naabruspoliitika.
Arvame, et see peab hõlmama nii suhteid kõnealuste riikide ja liidu vahel kui kahepoolseid suhteid riikide vahel.
Must meri oleks siinkohal hea geograafiline raamistik, mis mängib rolli nii Venemaal kui Türgis.
Ilma nende kahe riigita ei saa lahendada peamisi väljakutseid ja probleeme kõnealuses piirkonnas.
Türgi mängiks keskset rolli Musta mere ja Vahemere vahel ja see annaks talle võimaluse näidata, kui oluline Türgi Euroopas on ja kui väärtuslik ta on Euroopa Liidu jaoks.
<D>
fraktsiooni GUE/NGL nimel. - (NL) Härra juhataja, pärast rõõmustamist transpordi- ja turismikomisjoni kolme raporti ühehäälse toetamise üle sooviksin tekitada arutelu kahe kriitilise märkusega: Euroopa Raudteeagentuur võib täita olulist ülesannet seoses Euroopa raudteeliikluse juhtimissüsteemi edasiarendamise ja kohaldamise ning selle tootjatest sõltumise vähendamisega.
Kuid agentuuri vajatakse eriti teistes valdkondades üha suurenevale tegevusvaldkondade arvule, liberaliseerimisele ja rööbastega seotud konkurentsile.
Kõnealused muutused toovad kaasa üha rohkem bürokraatiat, et kõike oleks võimalik nõuetekohaselt koordineerida.
Ammu enne Euroopa Liidu loomist toimus koordineerimine erinevalt.
Riiklike raudtee-ettevõtete vahel, kes korraldasid pikkade vahemaade tagust rongiühendust koos ettevõttega Compagnie Internationale des Wagons Lits.
Ma kahtlen, kas uus mudel toob kaasa olukorra paranemise.
Nüüdsest kiidetakse iga raudteeveerem, mis on põhimõtteliselt heaks kiidetud ühes liikmesriigis, automaatselt heaks teistes liikmesriikides.
Niisugust olukorda ei eksisteeri isegi väikeses mahus linna trammiettevõtete vahel; seetõttu tähendab kurvide järskus, peatuste asukoht ja mõnikord kahe rööpa vaheline kaugus seda, et mõned trammid ei saa igal teel sõita.
Ma loodan, et ka raudtee-ettevõtted teevad sageli ohutuse osas võimalikke erandeid.
Praktikas muutuks väga vähe.
<D>
fraktsiooni IND/DEM nimel. - (FR) Proua juhataja, daamid ja härrad, loodusõnnetused kurvastavad meid kõiki seda enam, et nad tekitavad nii palju ohvreid, nagu viimati Hiinas või Birmas.
See meenutab meile inimelu väärtust ning ka seda, et me ei saa loodust kontrollida.
Me soovime saata kaastunde sõnumi neile, kes kannatavad looduslike ja poliitiliste katastroofide tõttu.
Üks poliitikute eesmärk on vältida õnnetusi oma rahvaga.
Seega, kui nad ei saa loodusõnnetusi ära hoida, võivad nad püüda neid ette näha ja rahvast hoiatada ning eelkõige peavad nad vähendama ohte vastutustundlike ennetuspoliitikate abil.
Näiteks Hiina võimas infrastruktuur, nagu tohutud elektrijaamade tammid ja tuumaelektrijaamad, on seni vastu pidanud.
Aga kui kaua suudavad nad vastu pidada?
Kas poleks parem kasutada rohkem väiksemaid struktuure, et riske hajutada, ning suurendada avalikkuse teavitamist võimalikest riskidest?
Hiina rahva jaoks kõige traagilisem olukord peitub siiski suhetes poliitilistesse katastroofidesse.
Kuigi me tunnustame selle tööka ja oskusliku rahva imetlusväärset iseloomu ja ergast kultuuri, võime hinnata poliitilisi tegusid ilma liialt sisepoliitikasse laskumata.
Õnnetu ühe lapse poliitika on suur katastroof.
See mõjutab lapsi, paljude talumajapidamiste peresid, kes peavad oma tütred loovutama, vähendab sissetulekuid ja ei aita kuidagi tagada talumajapidamiste ja pensioni järjepidevust, või pere teist last, kellel Creoni korralduste kohaselt pole õigust olemasolule.
Selline on põlgus inimõiguste suhtes, kui poliitiline kord ei luba vanematel saada nii palju lapsi, nagu nad tahavad.
Ka siin ei vaadelda elu tegelikku väärtust, vaid ainult selle kasulikku funktsiooni.
Looduskatastroof ja poliitiline katastroof sulavad ühte siis, kui koolikatus sisse variseb, mattes enda alla ainsa lapse ja jättes vanemad ahastusse.
Kui 30 000 olümpiamängudeks Pekingisse oodatavat ajakirjanikku sinna jõuavad, peaksid nad võtma aega esmamuljest täpsema pildi saamiseks, et uurida selle riigi tegelikkust, mis kehastab küll võimu ja tõhusust, kuid võib kaotada igasuguse lugupidamise inimeste, igasuguse poliitilise korra tõelise aluse suhtes.
<D>
fraktsiooni ALDE nimel. - (FI) Hr juhataja, esiteks soovin ma tänada raportööri, hr Mavrommatist tema suurepärase töö ja sellele raportile pühendumise eest.
Alustuseks tahan öelda, et minu arvates on väga tähtis, et valge raamatu rakendusjärgus jääks sporti kui üldistes huvides olevat, kasumitaotluseta, vabatahtlikku tegevust käsitlev poliitika Euroopas kesksele kohale.
Samuti on oluline, et selle dokumendi kaudu saame öelda, et me austame spordi eripära, enesereguleerimist ja struktureeritud dialoogi ja et seetõttu tahame me sätestada suunised Euroopa Liidu õiguse kohaldamiseks spordis.
Pealegi on spordi, kehalise liikumise ja rahvatervise vahel tähtis seos.
Praegused Euroopa probleemid, mida me püüame ohjeldada, on ainevahetussündroom, II tüübi diabeet ja rasvumus.
Tervislik liikumine võimaldab meil neid probleeme parimal võimalikult viisil vältida.
Teiseks, me peame mõistma, et on tähtis, et Euroopa poliitika "Sport kõigile” raames jääksid alles riiklikud hasartmängusüsteemid.
Need tuleb säilitada, kuna need on loonud ainulaadse võimaluse amatöörspordi, samuti kultuuri ja teadusuuringute rahastamiseks.
Seega on muud eluvaldkonnad spordist kasu saanud.
Sellega tuleb tulevikus arvestada.
Kolmandaks tahan mainida, et sport saab Lissaboni lepinguga kindlama õigusliku aluse.
Me peame ka valmistuma selleks uueks olukorraks - praegu kavandatakse pilootprogrammi ja 2009. aasta eelarverubriike.
Me peame liikuma sõnadelt tegudele ja see kehtib ka spordi kohta.
Arutatava dokumendi abil on võimalik üldises plaanis palju saavutada.
Tahaksin veel kord tänada volinik Figel'i ja eelkõige spordi suurmeest, hr Mavrommatist, kes on teinud teedrajavat tööd spordi uue võidukäigu edendamiseks seoses Euroopa kultuuri ja ühiskonnaga.
<D>
kirjalikult. - (CS) Ma olen samuti häiritud kümnete tuhandete kodanike murest, kes oma petitsioonis toovad esile Läänemere põhja suurima gaasijuhtme ehitamisega kaasnevad riskid.
Nende petitsiooni tulemuseks oli avalik kuulamine ja Euroopa Parlamendi raport, milles tuuakse välja vajadus kaasata otsustusprotsessi teised riigid, eriti EL.
Probleemid on seotud olemasolevate ökoloogiliste riskidega, sest merepõhjas on hulgaliselt sõjalaevade vrakke ja laskemoona ning enne torujuhtme käitamist on vaja kasutada selle puhastamiseks ohtlikku keemilist meetodit.
Ma ei avalda arvamust alternatiivse maismaatrassi kohta, kuid usun kindlalt, et Euroopa Komisjon ja nõukogu peavad asuma oma rolli ülesannete koordinaatorina ja Balti riikide ja teiste riikide huvides järjekindlalt nõudma, et investorid võtaksid endale täieliku vastutuse võimaliku ökoloogilise katastroofi korral.
Komisjon ja nõukogu peavad samuti nõudma sõltumatut mõju hindamist ja alternatiivse maismaatrassi hindamist.
Põhjapoolne gaasitrass Venemaalt on tähtis.
Seetõttu on möödapääsmatu, et EL allkirjastab Venemaaga gaasijuhtme ehitamise ning selle ohutu käitamise jälgimise tingimusi puudutava lepingu.
Lisaks kõigele ei ole Venemaa senini ratifitseerinud Espoo konventsiooni.
Kahjuks ei ole meil senini ühist ELi energiapoliitikat või standardeid.
Me võime selgelt näha, et Saksamaa ja Venemaa vahelise kahepoolse leppe asemel vajavad eurooplased ELi lepet ning Balti riikide nõusolekut juhtme ehitamiseks.
Selles osas saadab parlament nüüd selge poliitilise signaali.
<D>
kirjalikult. - Tervitan komisjoni tehtud ettepanekuid.
Ma võin teile kinnitada, et meie fraktsioonis PPE oleme valmis teie ja nõukoguga selles küsimuses koostööd tegema.
Euroopa tähendab vastastikust ja tihedat üksteisest sõltumist.
Praegune kriis näitab, kui oluline on teada rohkem väljakutsete ja murede kohta, mida teised liikmed kogevad, ja ühismeetmeteks valmis olla.
Vaja on kavandatud meetmeid ja kontrollimehhanisme, võttes arvesse nii Euroopa mõõdet kui ka iga liikmesriigi konkreetset tegelikku olukorda.
Kontrollimehhanismid ei ole aga lahendus, vaid need on lihtsalt vahend.
Neid ei tohiks ülehinnata.
Lahendus seisneb tõhusamas töös, ettevõtluses ja uuendustegevuses.
Lahenduse võti on ennetamine.
Erilist tähelepanu tuleks pöörata eelarveraamistikele ja riigivõlgadele.
Finantskontrolli väiksemateks plokkideks lahutamise asemel on vaja makromajandusliku olukorra kontrollimist tervikuna.
Uus kahekordne stiimulite ja sanktsioonide süsteem väärib toetust.
See julgustab ka Eurostati paremat kasutamist.
Õigete otsuste tegemiseks on üliolulised usaldusväärsed ja õigeaegsed andmed.
Ma julgustan nõukogu näitama kavandatud meetmetega seoses poliitilist tahet, et saaksime edasi liikuda praktilise rakendamise etappi.
<D>
- Tänan eesistujat.
Ma ei soovi teda oma küsimusega kiusata.
Pealegi esitati see eelmise aasta detsembris.
Mina olen suitsetamise ja mitte suitsetajate vastu.
Me oleme kõik ühel nõul, et nad vajavad igasugust abi, mis on kättesaadav: nikotiiniasendusravi jne.
Aga peame tunnistama kahju, mida tekitab passiivne suitsetamine neile, kes ei naudi suitsetamist, seega ärge tundke end isiklikult solvatuna.
Kas võiksite mulle seega garanteerida, et enne eesistujariigi Tšehhi Vabariigi ametiaja lõppu olete raamkonventsiooni ratifitseerinud - jah või ei?
Oleks väga oluline, et suudaksite anda mulle selle kohta garantii.
Pealegi on sigaretid ainus seaduslik toode meie poelettidel, mis, juhul kui tarbijad seda juhendite kohaselt kasutavad, tapab iga teise tarbija.
See on tegelikult hämmastav.
<D>
komisjoni liige. - Härra juhataja, mul on härra Wijkmani raporti üle hea meel ja ma tänan teda jätkuva toetuse eest ülemaailmsele kliimamuutuste liidule.
Üldiselt on meie seisukoht selline, et raportis rõhutatakse õigeid küsimusi ning tuuakse välja peamised probleemid, millega rahvusvaheline üldsus arengumaades kliimamuutuse leevendamist ja sellega kohanemist toetades praegu silmitsi seisab.
Me hindame eelkõige raportis sisalduvaid ettepanekuid; esmalt mainin ma ettepanekut, et ülemaailmne kliimamuutuste liit võiks olla liikmesriikide algatustele vahenduskojaks.
Me oleme nõus, et praegused jõupingutused, mille eesmärk on abistada arengumaid selles tähtsas valdkonnas, on killustunud ja halvasti kooskõlastatud ega vasta põhimõtetele, mis on sätestatud Pariisi deklaratsioonis abi tõhususe kohta, millega on ühinenud kõik Euroopa Liidu liikmesriigid.
Teiseks peatun ettepanekul panna paika ülemaailmse kliimamuutuste liidu rahastamise pikaajaline eesmärk.
Kõige tähtsam on siiski, et Euroopa Liidu liikmesriigid tuleksid selle algatusega täielikult kaasa ning võtaksid suuremaid arenguabikohustusi ja teeksid ülemaailmsele kliimamuutuste liidule kättesaadavaks uuenduslikke rahastamisallikaid.
Kui rahastamiseesmärgi seab ainult komisjon, oleks see mõttetu.
Ja lõpetuseks ettepanek kulutada osa Euroopa Liidu heitkogustega kauplemise süsteemi raames toimuvate enampakkumiste eeldatud tuludest ülemaailmse kliimamuutuste liidu ja muude kliimamuutustega tegelevate meetmete rahastamiseks arengumaades.
Eriti praegust olukorda arvestades vajame Euroopa Parlamendi jätkuvat toetust nende ettepanekute elluviimiseks, eelkõige liikmesriikide tasandil otsustajate kaasamise kaudu.
Raportis tuuakse esile mitmed küsimused, mis vajavad komisjoni lisaselgitusi; eelkõige sooviksime vastata ettepanekule ülemaailmse kliimamuutuste liidu erilise lisandväärtuse kohta.
Üldeesmärgi kohaselt moodustab ülemaailmne kliimamuutuste liit olulise osa Euroopa Liidu kliimamuutusealasest poliitikast.
Tavapäraselt on see poliitika keskendunud kliimamuutuse leevendamisele Euroopa Liidus ja väljaspool seda.
Rohelise ja valge raamatu koostamisega seoses tegeldakse nüüd peamiselt kohanemisega Euroopa Liidu sees.
Ülemaailmne kliimamuutuste liit esindab kohanemiseks tehtavate jõupingutuste välist mõõdet.
Lisaks on oluline rõhutada asjaolu, et rahvusvaheline kogukond peab 2009. aasta detsembris Kopenhaagenis jõudma üleilmset kliimamuutust käsitleva kokkuleppe sõlmimiseni, et vältida lõhet Kyoto protokolli ja järellepingu vahel.
Arengumaad sõlmivad selle lepingu üksnes siis, kui see hõlmab ka kohanemise teemat.
Euroopa Liit peab võtma enesele sellega seoses juhtrolli ja ülemaailmne kliimamuutuste liit on vahend, mis võimaldab meil oma pühendumust näidata.
Härra Wijkmani raport oleks võinud sellele poliitilisele kohustusele jõulisemalt osutada.
Lisaks on Euroopa Liit suurim arenguabi andja.
Kliimamuutus ohustab ilmselgelt arengut.
Ülemaailmse kliimamuutuste liidu eesmärk on kaasata kliimamuutusega kohanemine kindlalt Euroopa Liidu arengupoliitikasse.
Lisaks sooviks ülemaailmne kliimamuutuste liit kasutada kliimaga seotud abi andmiseks erinevaid vahendeid, mille puhul üksikute projektide rahastamise asemel eelistataks programmipõhist meetodit.
Meie arvates saab kliimamuutusega kohanemist tõhusalt arendada ainult sel viisil.
Komisjon on juba alustanud ülemaailmse kliimamuutuste liidu esimest rakendusetappi.
Seejuures pöörab komisjon kohast tähelepanu raportis esitatud ettepanekutele, eelkõige nendele, mis puudutavad partnerriikide esindajate tihedat kaasamist ning head kooskõlastatust teiste asjaomaste kahe- ja mitmeaastaste ning mitmepoolsete algatustega.
Lõpetuseks tahan öelda, et komisjon tunnistab vajadust kaasata kliimamuutuse teema paremini omaenda abiprogrammidesse ning teha seda tihedas koostöös partnerriikidega ja arengupartneritega riikide tasandil.
Selles on meile abiks Majanduskoostöö ja Arengu Organisatsiooni pidev töö suuniste väljatöötamisel, mis käsitlevad kohanemise süvalaiendamist arengukoostöösse.
<D>
(SV) Härra juhataja, meie ees seisev toidukriis ähvardab inimkonna arengut vaesuse osas kümme aastat tagasi kerida ning tekitada suures osas maailmast ebastabiilsust ja inimlikke kannatusi.
Minu arvates on oluline seda rõhutada ning ühtlasi öelda, et me ei ole näinud põllumajandussektoris samasugust kiiret kasvu, nagu on toimunud nendes maailma majanduse osades, mis on ülemaailmastunud.
Me näeme hoopis reguleeritud põllumajandusturgude ebaedu, vabakaubanduse puudumist, eeskirju, mis ei lase põllumajandustootjatel oma maad kasutada.
On selge, et soovi korral võime otsustada lahendada paljud praegu meie ees seisvad rasked probleemid.
Kasutuskõlbliku maa-ala suuremas osas ärakasutamine on hea võitluses parema kliima nimel.
Suurem kogus maal kasvatatud saadusi aitab suurendada nii biokütuste kui ka toiduainete tootmist.
Samal ajal annab see võimaluse arenevate riikide majanduse arenguks.
Ühtlasi annab see meile Euroopas võimaluse sillutada teed dünaamilisemale ja avatumale põllumajandussektorile.
Kuid vastused neile probleemidele ei peitu rohkemates õigusaktides ja täiendavates subsiidiumides.
Pigem peituvad need Euroopa ja maailma põllumajandustootjatele suurema vabaduse andmises, et nad saaksid toota toiduaineid ja biokütuseid, mida maailm vajab.
See tähendab vabamat põllumajandust, vabamaid põllumajandustootjaid ja vabakaubandust.
Kui meil õnnestub see saavutada, suudame kaugemale jõuda ka rahvusvahelistel Doha vabakaubanduse alastel läbirääkimistel, tehes midagi ühtlasi ära parema kliima ja parema maailma saavutamiseks.
<D>
- (PL) Proua juhataja, pestitsiidid on kahjulikud keskkonnale ja loomadele.
Sooviksin märkida, et tingimused, milles vanu pestitsiide paljudes riikides hoitakse, on sellised, et tooted võivad seada ohtu keskkonna ja inimesed.
Vaesematel riikidel ei ole võimalik lahendada seda küsimust ilma liidu abita.
Pestitsiidide säästev kasutus on tähtis küsimus.
Teabe andmine ja kasutajate koolitus on väga oluline, nagu ka kasutajate toetamine agrotehniliste teenustega.
Mõned eksperdid usuvad, et kasutatavad pestitsiidikogused on mitu korda suuremad kui tegelikult vaja.
See on levinuim siis, kui on tegemist on väikekasutajatega, kuna neil inimestel puuduvad vajalikud agrotehnilised teadmised mitmel teemal.
Teised tähtsad küsimused on pestitsiidide turuleviimine, teadusuuringud selles valdkonnas ja igasugune tegevus, et vähendada pestitsiidide mõju tervisele ja keskkonnale, säilitades samal ajal nende tõhususe.
Sooviksin öelda suur aitäh proua Klaßile ja proua Breyerile nende koostatud raportite eest.
Samuti sooviksin kinnitada, et neist direktiividest on palju kasu, tingimusel et need rakendatakse tõhusalt ja neist saab põllumajandustavade osa.
Liit Rahvusriikide Euroopa Eest toetab direktiivi.
<D>
komisjoni liige. - Lubage mul alustuseks öelda, et me ei saa rääkida toiduainetekriisist iga kord, kui avastame turul defektse kauba.
Toiduainetekriisist saame rääkida siis, kui lubame kaubal Euroopa turul vabalt ringelda.
Sel juhul võib tegemist olla kriisiga, sest me võime ohtu seada meie kodanike tervise.
Kuid praegu kehtiva, hoolikalt ja täpselt rakendatava süsteemi abil püüame selliseid kriise vältida.
Sageli (ka viimasel ajal) on meil aga õnnestunud toiduainekriise ära hoida.
Väljaspool Euroopa Liitu toodetud toiduainete kohta pean ütlema, et nõuame oma kaubanduspartneritelt täpselt sama ranget kontrolli, nagu oleme rakendanud Euroopasiseselt toodetud toiduainetele.
Seepärast saatsime näiteks eelpool mainitud juhtumi puhul Malaisiasse meie Toidu- ja Veterinaarameti töötajad, kes leidsid, et süsteem ei toimi korralikult, mistõttu keelustasime ka kala importimise Malaisiast.
Sama juhtus mõne Bangladeshist pärit tootega.
Seega nõuame partneritelt, et tooted, mida nad soovivad transportida Euroopa Liitu, peavad vastama Euroopa Liidus kehtestatud nõuetele.
<D>
- (SL) Tuleb kahetsusega tõdeda, et üheski endises kommunistlikus riigis ei ole Teise maailmasõja järel toimepandud kommunismi kuritegusid veel täielikult läbi uuritud ja tunnistatud.
Et need režiimid olid pärast sõda võimul kümneid aastaid, õnnestus tolle aja võimukandjatel enamik tõendusmaterjalist hävitada.
Sellepärast ei olegi kurjategijaid isegi nimepidi välja öeldud, rääkimata siis nende süüdimõistmisest.
Ajaloo panid kirja võitjad.
Euroopa Liit peab nõudma kõikidelt riikidelt, kus varem valitses kommunistlik kord, et nad lubaksid ajaloolastel teha uurimistööd ja panna kogu sõjajärgse ajastu tõe kooliõpikutesse.
Samuti peaksid nad kirjutama lääne liitlasvägedest, kes on süüdi põgenike väljaandmises kommunistidele.
Peale selle peab Euroopa Liit nõudma kõikidelt liikmesriikidelt, et nad kaaluksid selliste tänavate ja väljakute ümbernimetamist, mis on nime saanud vastuoluliste kangelaste järgi, kes vastutasid oma toonase ameti tõttu paljude sõjajärgsete tapmiste eest; selliseks kangelaseks on näiteks Tito Jugoslaavias.
<D>
Pr juhataja, kordan teiste tänusid raportöörile tema töö eest tuua see algatus parlamenti.
Ma ütlesin eile õhtul ühes arutelus, et sel nädalal on Euroopa Liidus palju sisevaatlust selle üle, milles seisneb Euroopa idee ja kuidas me saaksime oma kodanikega uuesti sideme luua ja näidata Euroopa rahvale tõeliselt, et me teeme väärtuslikku tööd ja kaitseme neid, nende perekondi ja huve.
Ma arvan, et see on järjekordne näide, kus me vaatleme turvameetmeid ja kõige kaasaegsema tehnoloogia kasutamist selleks, et aidata neid raskustes; me üritame väita, et autod peaksid olema paremini varustatud.
Mõistagi on sellel üleeuroopaline mõõde, kuna autosid valmistatakse pea kõigis Euroopa riikides (pean ütlema, et Ühendkuningriigis valmistatakse neid tunduvalt vähem kui varem).
Inimesed sõidavad Prantsuse, Itaalia või Saksa autodega, autodega, mis on valmistatud Hispaanias või Suurbritannias ja mujal kokku pandud, mõistagi vajame me riikideülest õigusloomet toetamaks võimalikult kõrgeid standardeid.
Kui see tähendab, et selle initsiatiivi läbi saame säästa elusid tänu arstiabi kättesaadavusele ja me saame aidata inimesi, kes võib-olla muidu ei oleks õnnetuses ellu jäänud, siis on see midagi sellist, mida briti kodanikud ja ka teiste Euroopa riikide ja Iirimaa kodanikud saavad mõõta.
Me võime vaadata seda algatust ja mõelda, et see on väga futuristlik ja seda ei võeta lähiajal kasutusele.
Kuid see ei olnudki väga kaua aega tagasi, ma mõtlen 30 aasta tagusele ajale, kui sain oma esimese auto, ja ma vaatan siin ruumis ringi ja ehk on siinviibivad liikmed saanud oma esimese auto veelgi varem, kui autodel polnud automaatselt raadioid sees.
Nüüd ma ei tea, kas ongi võimalik osta autot ilma raadiota, CD-mängijata või muu selliseta.
Nagu eelkõneleja ütles, on tänapäeva autod tehtud kiiremateks ja arenenumateks kui kunagi varem: satelliitnavigatsioonisüsteemid, e-süsteemid, millest me siin räägime, saavad üsna pea autodes olema ja 20 aasta pärast muutuvad need ilmselt standardvarustuseks.
Me peaksime seda tervitama ja levitama selle kohta infot.
Seetõttu õnnitlen ma kõiki asjaosalisi.
<D>
raportöör. - (DE) Härra juhataja, volinik, nõukogu eesistuja, daamid ja härrad, nagu juba mainitud, lükkas põllumajanduse ja maaelu arengu komisjon üksmeelselt tagasi komisjoni ettepaneku suurendada piimakvoote järgmisel piima-aastal 2% võrra.
See võrduks 2,8 miljoni tonniga.
Meie meelest on ettepanek liiga jäik, liiga paindumatu, ja saadab praeguses olukorras vale signaali, seda eriti turgudele.
2003. aasta otsuste põhjal suurendatakse käesoleva aasta 1. aprillil 11 liikmesriigi kvooti niikuinii 0,5% võrra - see võrdub 700 000 rohkema tonni piimaga ELis.
Intensiivsed arutelud kolleegidega põllumajanduskomisjonis on näidanud, et edasiste arutelude pidamiseks ei saa olema mingit imeravimit ega mugavat viisi.
On palju väga erinevaid arvamusi ja esindatud olid kõik seisukohad, kvootide suurendamise üldisest ja põhjalikust tagasilükkamisest kuni nende suurendamiseni 5% võrra.
Sellest hoolimata õnnestus meil saavutada kompromiss, mis võttis arvesse kõigi fraktsioonide seisukohti ja see võeti vastu ühehäälselt, vastuhääletuste või hääletusest keeldumiseta.
Minu südamlikud tänusõnad kõigile kolleegidele konstruktiivse koostöö eest.
Saavutatud kompromissil on kaks fookuspunkti.
Volinik, te juba mainisite seda.
Minul on siinkohal teistsugune arvamus.
Esiteks Euroopa tasakaalumehhanismi kehtestamine, millega on võimalik ELi tasandil kompenseerida kehtivate riiklike kvootide ületamist või nende mittetäitmist.
See ei oleks väga bürokraatlik ja tooks kaasa kvoote ületavad tootjad, keda trahvitakse ainult pärast tasakaalustamist.
Teiseks võivad alates 1. aprillist liikmesriigid ise otsustada, kas soovivad riiklike kvoote vabatahtlikult 2008/2009 kvoodiaasta jaoks tõsta.
Me soovime paindlikkust, mitte jäikust!
See kompromiss tähendab, et juba kehtivaid kvoote kasutatakse efektiivsemalt.
Suurema potentsiaaliga liikmesriikidel on ka võimalus kasutada seda Euroopa kvoodiraamistikku koos Euroopa ühise siseturusüsteemiga.
Volinik, te rõhutate kogu aeg, et kehtivad piimakvoodid kaotavad selles süsteemis 2015. aastal kehtivuse.
Ainuüksi kvootide lineaarne suurenemine ei too aga kaasa pehmet maandumist teie lubadusele.
Meenutage vanu piimajärvi!
Põllumajanduskomisjon on seega selgelt pooldanud, nagu see on juba teinud minipiimapaki osas, piimafondi rajamist, et saavutada kulude vähendamine reformide tulemusel eriti piimasektoris.
Meie arvates saab ainult sel moel toimuda tulevikku vaatav edasiminek ja kogu sektori säilitamine.
Iseäranis seda instrumenti tuleks kasutada piimatalunike puhul ebasoodsates piirkondades ja piirkondades, mis on täielikult antud karjamaadeks.
Tahaksin teil, volinik, seega paluda lisada see Euroopa Parlamendi palve lähitulevikus tervisekontrolli õigusloomeettepanekusse.
Meie meelest on artikli 69 kohaldamine ebapiisav, kuna see ei ole selgelt määratletud praktiliste meetmete osas, eriti juba mainitud sektoris.
Samuti on tegemist puhta küünilisusega, kui kõrgel kohal asuv komisjoni ametnik teatab talunike koosolekul, et need ei peaks virisema tootjahindade efektiivse vähenemise pärast, kuna nad pidid juba niikuinii hakkama saama 27 sendiga liitri kohta.
See on kogu ameti õiguslike huvide põlastamine, mida mina parlamendi liikmena, olles pühendunud demokraatiale kõrgeimal tasandil, heaks ei kiida!
<D>
Härra juhataja, daamid ja härrad, ma vastan mõnele parlamendiliikmele, kes ei ole kohal, kuid ma tahaksin midagi selgitada: raportis mainitakse vähemuste õigusi ja usuvabadust.
Selles ei mainita austust inimõiguste vastu ELis lihtsalt seepärast, et käesolev raport ei käsitle seda teemat.
Ma usun siiski, et teatud viisil oleme teema katnud, sest me pole lihtsalt piirdunud kriitiliste märkuste reaga igaühe kohta, me oleme rääkinud meist endist, sellest kuidas me kasutame - paremini või halvemini - kättesaadavaid instrumente, ja austusest ELi õigustiku vastu.
Kui me ütleme, et inimõiguste klausleid ei kohaldata nõuetekohaselt, räägime iseendast!
Seetõttu ma ei arva, et raportit saaks sel viisil kritiseerida.
Ma arvan, et härra Lenarčič rääkis laiemas mõttes vahenditest, mida tuleks kasutada.
Nõuanne, mida tahaksin anda, mis sisaldub raportis, on rääkida rohkem tulemuste hindamisest kui üksikutest kasutusele võetud instrumentidest.
Härra Agnoletto kritiseeris meid selle eest, et me ei rääkinud piisavalt inimõiguste kollektiivsest mõõtmest.
Olen kindel, et tegelikkuses tuginevad põhilised inimõigused esmalt ja eelkõige individuaalsetele õigustele.
Praegusel hetkel saavad üksikisikud teatada Rahvusvahelisele Kriminaalkohtule isegi genotsiidi juhtumitest, kõige kollektiivsemast ja kohutavamast kuriteost, ja niimoodi oma individuaalseid õigusi kaitsta.
Õigus demokraatiale on nüüdseks põhiline inimõigus, ja see on kasutamiseks oluline instrument.
Süvalaiendamine peaks minu arvates keskenduma rohkem inimõiguste austamisele sisserände ja uimastite takistamise poliitika mõttes.
Tahaksin lõpetada vastusega härra Howittile.
Raportis ei väideta, et vägivallatus on ainus vahend inimõiguste edendamiseks, kuid see on kõige asjakohasem vahend.
See räägib vägivallatuse poolt mitte üksnes vägivalla puudumise, patsifismi mõttes, vaid kui autoritaarsete režiimide ja diktatuuride vastu suunatud aktiivsest mittekuuletumis- ja sabotaažikampaaniast.
Selles mõttes teeme ettepaneku, et EL peaks soodustama inimõiguste ja demokraatia edendamiseks vajalike vägivallatuse tehnoloogiate ja meetodite arendamist.
Ma loodan, et see lõige jääb pärast homset hääletamist alles.
<D>
(FR) Proua juhataja, meie raportööre pole tarvis süüdistada, vaid ma usun, et komisjoni ettepanekud tulid üsna hilja ega sobi kokku sellega, mis on toimunud.
Edasiste kriiside ärahoidmiseks peame nähtavasti olema palju ambitsioonikamad ja palju ennetavamad.
Eelkõige peame olema palju ambitsioonikamad ja palju ennetavamad reguleerimise valdkonnas.
Me peame ühtlustama oma õigusakte ning kõige tugevam märguanne oleks kahtlemata luua enda jaoks Euroopa reguleerija.
See on lõppkokkuvõttes seisukoha võtmise moodus.
Reitinguagentuuridest rääkides on meil tarvis luua Euroopa agentuurid, kelle sõltumatus oleks garanteeritud, ja lõpetada see skandaalne suhtumine, et näeme agentuurides reitinguettevõtteid, mis neile maksavad.
Riskihajutamise fondidest rääkides on meil tarvis neid reguleerida ja välja töötada maksustamise vorm, mida kohaldada kõigile lühiajalistele finantstehingutele.
Ja lõpuks tuleks seoses maksuparadiisidega võtta mõned väga lihtsad meetmed.
Peame põlu alla panema kõik pangad, kes maksuparadiisidega tehinguid teevad või keelduvad Euroopas tegutsemisele kaasa aitamast.
See on praegu kõik.
Usun siiski, et peame kaugemale minema ja tahaksin selles osas soovitada kaht tegutsemisviisi.
Minu arvates peame esiteks mõtlema eurotsooni laiendamisele ja uute liikmete lisamisele.
See poliitiline žest võiks arvatavasti olla sama tugev, kui omal ajal oli Saksamaa taasühendamine, ning see võiks demonstreerida Euroopas eksisteerivat solidaarsust ja suurendada meie liidu mõju.
Ning teiseks, me peame liikuma majandusliku, eelarvelise ja rahalise integratsiooni ning maksude ühtlustamise poole, mis on ainus viis Euroopa fiskaalse dumpinguga võitlemiseks.
Kõik see on vajalik, kuid meie kaaskodanikud ootavad kõige rohkem - ja ma loodan, et komisjon praegu kuulab - et võtaksime meetmeid kriisi vastu võitlemiseks.
Meie kaaskodanikud ootavad ikka veel tõelist plaani Euroopa taastumiseks ning näiteks mõnda märkimisväärset laenu.
Nad ootavad ikka veel, et Euroopa pakuks asjakohast toetust meie VKEdele, kavandaks tõepoolest tuleviku investeeringuid ning eelkõige toetaks Euroopas kõiki neid, kellele kriis halvasti mõjus.
Ma pean silmas töötuid, osalise tööajaga töötajaid ning neid leibkondi, mis praegusel hetkel on suurtes raskustes.
Minu arvates on need kõige pakilisemad probleemid, mille põhjal tulevikus Euroopa juhtide üle otsustama hakatakse.
<D>
Euroopa Ülemkogus 15.-16. oktoobril väljendatud kokkulepe on küll millegi algus, kuid sellest ei piisa.
Me peame Euroopa rahaliidu arengu ja sotsiaalpoliitika abil taas tasakaalu viima.
Vajame ühtset ühenduse poliitikat ning uudset institutsioonide ja majanduse juhtimist, et taastada euroala majanduse alustasakaal.
Ühise Euroopa rahastamisvahendi loomine tuleb läbi vaadata, sealjuures tuleb arvesse võtta krediidikriisiga toimetulekuks võetud otseseid meetmeid ning teha selgeks, et maksumaksjaid ei saa väga kaua koormata.
Senises lähenemisviisis, mille järgi lastakse krediidikriisil ise ennast reguleerida, peitub oht, et majandus- ja sotsiaalpoliitika riigistatakse ning Euroopa majandus hakkab arenema eri kiirusel.
Euroopa Liidu sellist institutsionaalset killustamist tuleks vältida.
Euroopa ees on avanenud ainulaadne ja ajalooline võimalus ning ta peab pakkuma välja uue majandusliku ja sotsiaalse arengu mudeli, nagu ta juba on seda alustanud kliimamuutuse, energiavarustuse kindluse, sotsiaalse stabiilsuse ja jätkusuutliku majanduse valdkonnas.
Pärast majanduskriisi vaibumist peaksime eest leidma poliitilisest ja institutsioonilisest küljest hoopis tugevama ja sotsiaalsema Euroopa Liidu, kes näitab teed kliimamuutuse poliitikas.
<D>
kirjalikult. - (PL) Raportöör määratleb mõistet "ebakindel töö” kui tööhõivevormi, millega kaasneb väike töökohakindlus, madal tasu, sotsiaalkaitse õiguste või tööhõivega seotud hüvede puudumine, diskrimineerimisvastase kaitse puudumine, piiratud väljavaated tööturul edasijõudmiseks ja töötajate kollektiivse esinduse puudumine või töökeskkond, mis ei vasta tervishoiu ja ohutuse miinimumnõuetele.
Finants- ja majanduskriis on ebakindla töö veelgi nähtavamaks ning pakiliseks probleemiks muutnud.
Äriühingud on ajutisi töökohti otsustavalt vähendanud ning kardetakse, et kaotatud töökohti ei taastata enam kunagi.
Kahjuks mõjutab praegune olukord kõige enam naisi ning probleem on kõige nähtavam teenindussfääris (sellistes valdkondades nagu majutus ja toitlustus, haridus, tervishoid ja sotsiaaltöö) ja põllumajanduses.
Nendes sektorites töötavad naised ei ole täistööajaga töötajad, mis tähendab seda, et nende palgad ja pensionid on väiksemad, nad saavad vähem sotsiaalabi ning neil puuduvad karjäärivõimalused.
Hiljutistest uuringutest selgub, et naistel on raskem töökohta leida kui meestel.
Lisaks valitseb meil suur meeste ja naiste palgaerinevus (umbes 18%, mille puhul teenivad naised tunnis viiendiku vähem kui mehed).
Neid probleeme arvestades hääletasin raporti poolt, mis pakub tööhõivepoliitikaga seonduvale raskele olukorrale lahenduse.
<D>
Me oleme kulutanud umbes 90 miljonit eurot ELi kampaaniale Euroopa koolilaste tervisliku toitumise edendamiseks.
Eesmärk on innustada lapsi sööma tervislikult, pakkudes neile tasuta puuvilju.
Seega, me kulutame miljoneid, et lastele selgeks teha, et nad peaksid sööma õunu ja muid puuvilju.
Seejärel kavatseme juurutada toiduainete märgistamise süsteemi, mille kohaselt väikese suhkru-, rasva- ja soolasisaldusega toidud oleksid märgistatud rohelise fooritulega, suure suhkru-, rasva- ja soolasisaldusega toidud aga punase fooritulega.
Needsamad õunad, mida me miljonite eurode eest oleme pakkunud, peaksid nüüd suhkrusisalduse tõttu olema märgistatud punasega ja neid vaadeldaks kui ebatervislikku toitu.
Kui nii läheks, poleks lastel ELi kohta tõenäoliselt midagi head öelda.
Isegi need inimesed, kes ei mõtle selle peale, mida nad söövad, on lõpuks aru saanud, et mugavustoitude, küpsiste, maiustuste ja alkoholi ülemäärane tarbimine on ebatervislik.
Kõikide inimeste jaoks, kes toitu ostes tahavad pidada silmas oma tervist või kes on sunnitud haiguse tõttu tervist silmas pidama, on koostisosade täielik loetelu palju olulisem.
See muudab näiteks diabeetikute jaoks lihtsamaks leivaühikute arvutamise, selle asemel, et oletada, kui palju tuleks insuliini süstida.
Nende umbes 10% tarbijate jaoks, kes ilmselt loevad märgistusel esitatavat toitumisalast teavet, on toiteväärtuse ja kalorsuse esitamine ideaalne lahendus.
Segadusttekitav värvikoodide süsteem aga ei teeni tegelikult mingit kasulikku eesmärki.
<D>
Kardan, et komisjoni esitatud sätted - eriti need, mis puudutavad 2. eesmärgist loobumist ning ühtekuuluvuspoliitika piirkondliku tahu hülgamist valdkonnapõhise käsitlusviisi kasuks - võivad tähendada tagasipöördumist kahel kiirusel liikuva Euroopa mõiste juurde ning vana ja uue Euroopa vahelise majandusliku ja kultuurilise lõhe suurenemist.
Sellise mudeliga eemaldutaks kõigi 27 liikmesriigi lõimimisest ja Lissaboni lepingu artiklis 3 sisalduvast solidaarsuse põhimõttest.
See põhimõte aga on kahtlemata aluseks kogu ühtekuuluvuspoliitikale, mille eesmärk on tagada võrdsed võimalused ja kaotada piirkondadevahelised erinevused.
Komisjoni ettepanekut suurendada teadusuuringute ja uute tehnoloogiate väljatöötamise tähtsust tuleb kiita.
See on Euroopale vajalik tee.
Seda valides ei tohi me siiski unustada neid piirkondi ja riike, kus on peamiseks eesmärgiks elatustaseme viimine ELi keskmise tasemeni.
Palun tuletage meelde, et ELi kõige rikkamate ja kõige vaesemate piirkondade jõukuses on enam kui 11-kordne vahe.
Selliste erinevuste kaotamine peab jääma ELi ühtekuuluvuspoliitika aluspõhimõtteks.
Dokumendi uus versioon on praegu koostamisel.
Loodan, et komisjon arvestab selles tänase arutelu jooksul tehtud märkustega ning Euroopa Liidu eri piirkondade ja tasandite - kohalike omavalitsuste, riigivalitsuste, ühingute ja vabaühenduste - arvamustega.
Hea regionaalpoliitika on võimalik vaid siis, kui piirkondadega tehakse tihedat koostööd.
(Istung katkestati kell 11.05 ja seda jätkati kell 11.30.)
<D>
, kirjalikult - Tolliliidu 40. aastapäeva tähistamiseks on mitmeid põhjuseid.
Tollimaksude ulatuslik kaotamine Euroopa Liidu liikmesriikide vahelises kaubanduses on kahtlemata liidu üks kõige olulisem saavutus.
See on toonud suurt kasu nii ettevõtjatele kui Euroopa tarbijatele.
Liidu välispiiril töötavatele tolliametnikele on seatud suur vastutus.
Ühtsele turule, mille sisepiiridel on kontrollimine üha harvem, on väljakutseks võltsitud tooted, ebaseaduslik uimasti- ja teiste kahjulike ainete kaubandus ning ohustatud loomaliikide või toodete salakaubavedu.
Euroopa on üks maailma suuremaid võltsitud toodete turgusid.
Kõnealuste toodete olemasolu ja kaubanduse maht rikuvad tõsiselt intellektuaalomandi õigusi.
Olukorra parandamiseks tuleks kindlaks teha ja võtta otsustavamaid meetmeid.
Kõnealustele väljakutsetele lahenduse leidmiseks on eelkõige vaja ühtlustada ja sihipärasemaks muuta erinevate liikmesriikide tolliasutuste vahelist koostööd.
Kokkuvõtteks võib aga siiski märkida, et Euroopa ühtse turu areng on olnud vaieldamatu edulugu seda tasub tähistada, kui kogu ELi jõukuse üht peamist põhjust.
<D>
Proua juhataja, lubage mul selgitada, miks ma hääletasin kliimamuutust käsitleva Florenzi raporti vastu.
Kliimamuutusega seotud tegevuspõhimõtete aluseks on suuresti paanikat tekitav ideoloogia.
Kliimamuutuse tõendusmaterjalid on vastuolulised.
Hüpoteesid, milles süüdistatakse selle muutuse pärast inimesi, on samuti pehmelt öeldes vaieldavad.
Inimest peetakse olendiks, kes on keskkonnale kahjulik ega tee midagi head.
Mina seda arvamust ei jaga.
Raporti sisu tuleneb otseselt moodsast rohelisest ideoloogiast, mille kohaselt tuleb loodus ja planeet esikohale seada ning mitte hoolitseda inimeste, nende vajaduste ja huvide eest.
Vaevalt et need raporti vähesed muudatused, mis nõuavad tuumaenergia alast arendustööd ja toetavad edasiminekut tuumasünteesi puhul, suudavad leevendada selle negatiivset mõju kogu Euroopa majandusele ja põllumajandusele.
Hääletasin raporti vastu sellepärast, et see näitab teed olulistele poliitilistele probleemidele.
Selle asemel, et toota ideid, mis kedagi ei huvita, peaksime hoolitsema inimeste ja nende vajaduste eest.
<D>
(RO) Härra juhataja, volinik, daamid ja härrad, mul on hea meel, et meil on täna õhtul võimalus arutada nii olulist küsimust - majanduskriisi -, mis ei mõjuta üksnes liikmesriike, vaid kogu maailma.
Seepärast peame sellele probleemile lahenduse leidma.
Vastastikune abi liikmesriikidele peaks olema üks selles suunas astutavatest sammudest.
Pidades silmas seda, et me tahame, et ELi liikmesriigid sellelt fondilt vajadusel abi otsiksid, peame tervitama Euroopa poliitiliste juhtide poolt eelmise nädala tippkohtumisel tehtud otsust.
Ma usun, et seda Euroopa rahalise abi fondi liikmesriikide jaoks tuleb suurendada vähemalt 25 miljardi euroni ühel põhjusel: meil on vaja see turumajandus päästa.
Enne, kui ma lõpetan, tahaksin väljendada kindlust, et me võtame vajalikud meetmed sellest kriisist üle saamiseks nii Euroopa kui ka maailma tasandil.
Meil tuleb leida kiiresti vahendeid, mida on vaja selleks, et hoida ära probleemid, millega meie kodanikud silmitsi seisavad, nagu töötus.
Me kõik soovime ELile parimat.
<D>
(CS) Härra juhataja, parlament otsustas väljaspool Kyoto protokolli ulatust kaasata lennutegevus kasvuhoonegaaside saastekvootidega kauplemise süsteemi.
Olgugi et lennunduse osa üldisest kasvuhoonegaaside heite hulgast on vaid 3%, on lennundussektorist lähtuv heide viimase 15 aasta jooksul kahekordistunud.
Täna on Euroopa taas kinnitanud oma juhtrolli kliimamuutuse vastu võitlemisel.
Sellegipoolest peame tasakaalu saavutama.
Äärmiselt õige on jaotada kvootide osakaal pigem enampakkumisel kui jagada see tasuta välja, see edendab noorte ühiskondade arengut.
Enampakkumiselt saadavat tulu peaks kasutama CO2 heite vähendamiseks tarvilike tehnoloogiate arendamiseks lennundussektoris ja mitte teistel eesmärkidel.
Hästi on teada, et teine strateegia heite vähendamiseks on lennuplaanide integreeritud haldamine.
Ma toetan tugevalt ühe algusaja kindlaksmääramist nii mandritevaheliste lendude kui ka siselendude jaoks.
Komisjon peab veenma kolmandaid riike 2011. aasta lõpuks ühinema.
Ma usun, et see on hädavajalik tingimus ausaks konkurentsiks kõigi Euroopa lennuettevõtete vahel, sõltumata ettevõtte asukohast.
Eesmärk vähendada ülemaailmset kliimasoojenemist 2020. aastaks kahe Celsiuse kraadi võrra hõlmab eelkõige ülejäänud maailma veenmist.
Bali rahvusvaheline konverents näitab peagi, kui edukad me selles suhtes oleme.
<D>
Hr president, üks Euroopa Parlamendi peamistest soovitustes on võidelda protektsionismi vastu nii ELi sees kui väljaspool.
Usun veendunult, et protektsionism pigem õõnestab kui kaitseb kodanike õigusi, kuid et Euroopa peaks esmalt heitma pilgu oma tagahoovi.
Meie suurimaks prioriteediks peaks nüüd olema protektsionistlike barjääride eemaldamine ELis.
Euroopa ühtse turu saavutamiseks peame tõhustama ühtse turu nelja põhivabadust, eriti tööliste vaba liikumist.
Meie aruanne tunnistab, et paljud tööturud on jätkuvalt segmenteeritud ja et tööliste liikuvus on ikka väike.
Küll on üllatus!
Kas me oleme unustanud, et enamik uute liikmesriikide kodanikke vajab ikka veel teistes ELi riikides töötamiseks luba?
Neli aastat pärast "suure pauguga" laienemist oleme näinud vanade liikmesriikide tööturgude ulatuslikku segilöömist, ja ei mingit sissevoolu üleminekukitsenduste õigustamiseks.
Vastupidi, keeruliste riiklike kvootide ja kvalitatiivsete kitsenduste levik liikmesriikides õõnestab Lissaboni strateegiat, mille eesmärgiks on tagada paindlikud turud ja liikuvam tööjõud.
Meile on jäänud vaid kaks aastat, et saada maailma kõige konkurentsivõimelisemaks majanduseks ja suurendada konkurentsivõimet ning luua rohkem töökohti ja edendada majanduskasvu, kuid ma olen lootusrikas.
Minu kodumaal Rumeenias on keskmine majanduskasv olnud viimase viie aasta jooksul umbes 6 %, ja töötuse määr on langenud 4 %-le.
Nüüd hakkame juba muretsema tööjõu puudumise pärast.
Piiride avamine kolmandate riikide töölistele on vajalik, kuid meie peamine prioriteet peaks olema esmalt ELi sisebarjääride kaotamine.
Töölistele 12 uuest liikmesriigist tuleks anda eesõigus minna ja töötada ükskõik millises teises ELi riigis ning üleminekueeskirjad tuleks tühistada.
Ei saa ju õigustada välistööliste kutsumist, kui me endi kodanikele kehtivad veel piirangud.
Piirangud ei ole põhjendatud ja need ei ole kooskõlas Lissaboni strateegiaga ning nende eemaldamine on ainus viis konkurentsivõimelise ja innovaatilise Euroopa saavutamiseks.
<D>
- (FR) Härra juhataja, volinik, daamid ja härrad, ma räägin meie kolleegi Jacques Toubon' nimel.
Soovin kõigepealt tänada kolleeg Vlad Popat, kes on teinud suurepärast tööd, et saavutada meile kõigile vastuvõetav kompromiss, hoolimata mõnede Euroopa Parlamendi Sotsiaaldemokraatide fraktsiooni ja Roheliste / Euroopa Vabaliidu fraktsiooni liikmete äärmuslikest seisukohtadest selle teema suhtes.
Raportis tõstatatakse oluline küsimus, kuidas saavutada Internetis tasakaal turvalisuse ja põhivabaduste vahel.
Tõepoolest, ehkki see uus tehnoloogia on paljude jaoks edu ja võimaluste sünonüüm, hõlmab see siiski teatavaid riske.
Näiteks on tähtis tagada sõna- ja teabevabadus selles uues keskkonnas, kuid samal ajal kindlustada teiste põhiõiguste - näiteks inimeste eraelu puutumatuse ja isikuandmete kaitsmise ning intellektuaalomandi õiguste - austamine.
Raportöör Lambrinidis, kes on teinud suurepärast tööd, on võtnud seega arvesse uusi Interneti-kuritegevuse liike ning ohte, mida see kätkeb endas eelkõige laste jaoks.
Kahjuks on aga raport teistes küsimustes ebamäärasem ja isegi ohtlik.
Proua Hieronymi, härra Mavrommatise ja Jacques Toubon' esitatud muudatusettepanekute eesmärk on teha selgeks, et põhivabaduste rünnakuid ei tohiks õigustada sõna- ja teabevabadusega.
Liikmesriigid ja Interneti-operaatorid peaksid jätma veidi manööverdamisruumi parimate lahenduste leidmiseks, tagamaks, et ühtede inimeste õigused ei takista teistel täielikult enda omasid kasutamast.
Õigusakte tuleb Interneti puhul kohaldada samamoodi nagu igal pool mujal.
Internet ei saa olla virtuaalne ruum, kus tegelikus maailmas kuritööks peetav tegu oleks lubatav ning seda saaks isegi kaitsta lihtsalt tehnoloogia mõjuga ja viisiga, kuidas seda kasutatakse.
Kaalul on meie demokraatlike ühiskondade õigusriigi põhimõte.
<D>
Proua juhataja, arvan, et täna on ajalooline päev, sest hakkame lõpuks tegelema selle irriteeriva küsimusega ja seda erandlikult siseturul.
Arvan, et peaksime lühidalt meenutama, kuidas me siia jõudsime.
Enne kui parlamenti tulin, tegelesin selle küsimusega, mis on toonud turul kaasa need ebakõlad.
Tõepoolest, intellektuaalomand ja selle pühadus ei ole praegu teema.
Küsimus on tegelikult palju fundamentaalsem.
Intellektuaalomand on lõppude-lõpuks tootjatele antud õigus, aga see on õigus, mida nad ei tohi konkurentsi moonutavalt kuritarvitada.
Paljudes riikides, eelkõige Ühendkuningriigis, kus see liikumine algas, oli monopolide komisjonile hästi selge, et autotootjad kuritarvitasid seda monopoli ja selletõttu see kaotati.
See ei kõiguta mingil viisil intellektuaalomandi kaitsmise tähtsust.
Tahan lihtsalt selgitada kolleegidele, kes seda märkisid.
Teine märkus, mille tahan teha, on juhtida kolleegide tähelepanu olulisele meetmele, mille siseturukomisjon võttis paar kuud tagasi seoses mootorsõidukite tüübikinnitusega - ja mul oli privileeg olla raportöör.
Esmakordselt on meil nüüd režiim, kus sõltumatult toodetud osasid, mis on sõidukite ohutuse ja keskkonnakaitse seisukohalt kriitilise tähtsusega, tuleb katsetada sõltumatult samade standardite alusel nagu autotootjate enda osasid.
See uus ettepanek kõrvaldab tõhusalt ohutusega seotud argumendi, mida ma kuulsin hr Stroži siiski uuesti kordavat.
See on läinud - see parlament tagas selle kadumise.
Oleme tegelenud kahe üliolulise küsimusega ja ma arvan, et meil on aeg edasi liikuda.
Mul on hea meel, et autotootjad on lõpuks aktsepteerinud asjaolu, et turgu ei ole võimalik uuesti reguleerida.
Kolleegid, te teate, et meil ei ole võimalik turgu uuesti reguleerida.
See on erakordselt anomaalne.
Sellel on võimaldatud toimuda pika aja jooksul.
See on midagi, mida me tahame teha siseturu lõpuleviimiseks.
Ma arvan, et oleme väga helded, kui pakume viieaastast üleminekuperioodi.
Loodan, et nõukogu aktsepteerib seda.
Pangem see küsimus kõrvale ja liikugem edasi ja tegelegem tegeliku probleemiga, milleks on hoogsalt areneva autotööstuse tekitamine tulevikus.
<D>
(EL) Proua juhataja, daamid ja härrad, tänane struktuurifondide määruste muudatusettepanekute pakett on oluline samm vahendite lihtsustamise ja otsese kasutuselevõtmise suunas nii Euroopa kui ka riigi ja kohalikul tasandil.
See on tähtis samm, sest see aitab elustada Euroopa majandust selle enneolematu kriisi vältel, mis kahjustab reaalmajandust kõigil tasanditel iga päev aina rohkem.
See on samm, mis kattub Euroopa Parlamendi ammuse nõudega menetlusi veelgi lihtsustada ja tagada suurem paindlikkus struktuurifondide eeskirjade kohaldamisel.
Milline on praeguste juhtide reaktsioon ulatuslikule kriisile, mida me momendil läbi elame?
Kus on Euroopa poliitika?
Tagamaks, et nõutav likviidsus jõuab selle saajateni ja et projektide rakendamine algab kohe, peavad liikmesriigid oludele reageerima.
Ühtekuuluvuspoliitika vahendid tuleb teha tegelikele abisaajatele viivitamata ja kiirelt kättesaadavaks nii piirkondlikul kui ka kohalikul tasandil.
Rakenduskavade algatamise eesmärk peaks olema kaitsta töökohti, ettevõtlust ja konkurentsivõimet ning muuta kasulikuks iga piirkonna loodus-, kultuuri- ja inimressursid.
Vaid kavade viivitamatu käikulaskmine aitab kaitsta ühtekuuluvust ja hoida ära uute kõrvalekallete tekke.
Nähkem praeguses kriisis enda jaoks võimalust kõnelda ühel häälel, et lahendada Euroopas üksmeelselt kõik meie ees seisvad probleemid.
<D>
(NL) Esiteks pean härra Schmidti raporti puhul õnnitlema.
Euroala liikmeks mitteoleva Rootsi esindajana on ta koostanud väga hea ja väga selge raporti.
Minu arust on ta Rootsi eest täitnud liikmekssaamise kriteeriumid.
Eelmisel nädalal tõstis Euroopa Keskpank intressimäära.
Ilmselgelt võtavad Euroopa Keskpank ja selle president, härra Trichet panga ülesannet ja Maastrichti kriteeriume tõsiselt.
Mul on hea meel, et EKP on sõltumatu.
EKPd tuleb kaitsta näiteks riigivõimude poliitilise sekkumise eest ning mul hea meel ka kuulda, et härra Juncker kinnitab seda eurorühma nimel.
Ja Euroopa Keskpank on finantskriisile hästi reageerinud.
Pank tegutses õigeaegselt, et tagada turgude likviidsus.
See on intressimäärad praeguseks stabiliseerinud.
Kriis panganduses oli äratuseks.
Institutsioonide finantsriskide läbipaistmatus põhjustab kahjusid, mis võivad olla märkimisväärsed.
Hetkel on Euroopa Parlamendis käimas arutelu finantskontrolli üle.
Euroopa Keskpank võib siin etendada määravat rolli, sest liikmesriikide keskpangad hoiavad teda hästi kursis.
Kuid asutamislepingus ei öelda selle kohta midagi.
Minu arvates vajame tihedamat koostööd keskpankade ja Euroopa Keskpanga, finantsturgude ja reguleerimisasutuste vahel.
Euroopa Keskpangal peaks olema kontrollimises ja järelevalves suurem roll.
EKP seisund võimaldab tal korraldada piiriülest teabevahetust, seda kindlasti finantsstabiilsuse osas.
EKP on tõestanud oma väärtust.
Me peame ära kasutama EKP volitusi, et tugevdada finantskontrolli.
<D>
raportöör. - (DE) Härra juhataja, daamid ja härrad, me oleme Türkmenistaniga sõlmitava vahelepinguga Euroopa Parlamendis peaaegu kolm aastat tegelenud.
Ligi kolm aastat tagasi olime me punktis, kus rahvusvahelise kaubanduse komisjon oli raporti vastu võtnud, kuid täiskogu lükkas selle tagasi; üks põhjusi oli see, et nõukogu ja komisjon lõpetasid töö selle teemaga ning Euroopa Parlament leidis, et kui komisjon ja nõukogu asja edasi ei aja, siis ei ole ka meil vaja seda teha.
Mul on eriti hea meel selle üle, et praegu oleme me teistsuguses olukorras, ehkki situatsioon Türkmenistanis ei vasta veel kaugeltki meie standarditele.
Inimõigusi eiratakse ikka veel paljudes valdkondades ja endiselt esineb palju põhjendatud kriitikat demokraatlike struktuuride puudumise kohta selles riigis.
Isikuvabadused on äärmiselt piiratud.
Teabevabadus jätab riigis palju soovida.
Meile valitsusvälistelt organisatsioonidelt laekunud teabe kohaselt on praegu käimas kampaania satelliittaldrikute kõrvaldamiseks, mis tähendab seda, et juurdepääsu vabale ajakirjandusele takistatakse veelgi.
Haridussüsteem ei vasta ikka veel sellisele meie poolt eeldatud tasemele, mis võimaldaks õpetada valgustatud ja - mis veelgi tähtsam - demokraatiast ja inimõigustest teadlikul moel.
Samuti on olukord, mis on seotud vanglatega, poliitvangidega ja Punase Risti juurdepääsuga vanglatele, endiselt täiesti mitterahuldav ning lahenduseta.
Teisalt on tehtud ja meile edastatud ka palju põhjendamatut kriitikat.
Viimastel aastatel on niinimetatud valitsusvälised organisatsioonid meile edastanud arvukalt valeteateid.
Mitmete valitsusväliste organisatsioonide puhul on mul tekkinud tunne, nagu esindaksid nad ettevõtteid teistest riikidest, mis teevad kõik endast oleneva, et takistada Euroopa Liidu ja Türkmenistani vahelisi läbirääkimisi.
Mul on jäänud mulje, et paljude väidete ja suure osa Euroopa Liidule lekitatud valeteabe taga on teadlik huvi Euroopa Liidu ja Türkmenistani vaheliste läbirääkimiste nurjamise suhtes.
Ma pean silmas teateid selle kohta, et kõik selles riigis olevad haiglad peale kahe pealinnas oleva haigla on suletud, et kõik raamatukogud peale kahe on suletud ja et väidetavalt kohutavate tervishoiutingimuste tõttu on riigis puhkenud katk.
Kõik need teated osutusid valeks.
Milles seisneb siis peamine probleem?
Täiesti võimatu on saada realistlikku pilti selles riigis valitsevast olukorrast, peamiselt seetõttu, et valitsus ei lase meil seda korralikult uurida, ja kuna meil, Euroopa Liidul, puudub seal vajalike meetmete võtmiseks kahjuks välisesindus.
Kuid me näeme, et uus president on alustanud mitmeid reforme.
Euroopa Liidu Kesk-Aasia strateegia, mis võeti Euroopa Parlamendis mõnda aega tagasi vastu, keskendub Kesk-Aasia riikidele.
Kõnealune vaheleping võiks olla esimene väike samm, mis näitab türkmeenidele, et me tahame kõnelusi jätkata ja dialoogi arendada ning aidata neil aegamisi - kuid loodetavasti püsivalt - edasi liikuda teel inimõiguste ja demokraatia poole.
Meie resolutsioon, mis esitati mitme Euroopa Parlamendi fraktsiooni resolutsioonina, käsitleb selgelt mitmeid kriitikat pälvinud asjaolusid.
Samuti räägitakse resolutsioonis selgelt neist positiivsetest arengutest, mida me oleme täheldanud; samas on meie põhimõte, et me ei taha anda Türkmenistanile täielikult vaba voli ning kindlasti ei taha me reeta meile kalleid väärtusi, vaid neid hoopis kaitsta ja säilitada.
Seetõttu ei tohiks partnerlus- ja koostöölepingu sõlmimist ette ära otsustada ning - nagu eelkõneleja ütles - komisjon ja nõukogu peavad selgelt kinnitama vahelepingu peatamise võimalikkust juhul, kui Euroopa Parlament peaks seda millalgi tulevikus nõudma.
Euroopa Parlament on esitanud komisjonile ja nõukogule mitu kirjalikku küsimust.
Mul oleks väga hea meel, kui te need läbi vaataksite ja annaksite meile väga kindlasõnalised vastused, nii et me saaksime selle vahelepinguga homme edasi liikuda.
<D>
fraktsiooni Verts/ALE nimel. - (DE) Härra president, daamid ja härrad, kahe minutiga ei suuda ma koostada rahuplaani, kuid võin käsitleda ühte või kahte punkti.
On aeg, et me uuendaks oma sõnavara, sest me ei vaja mitte dialoogi, vaid läbirääkimisi.
Termin dialoog ei ütle meile midagi.
Antud olukorras peetakse sõda ning sõja lõpetamiseks on vaja läbirääkimisi.
See on küsimuse mõte.
Kuidas aga läbirääkimisi peetakse?
Graham Watsonil on õigus: kui Euroopa Liit taotleb oma strateegiat, mitte USA strateegiat, peab ta tegema järgmist: esiteks peab ta pidama läbirääkimisi nendega, kes Gazas võimul on ehk Hamasiga, et nad teeksid, mida nad alati on lubanud teha, nimelt seada sisse relvarahu.
Teine pool korraldab seejärel humanitaarabi viimise Gazasse.
Seda nimetatakse läbirääkimisteks - teie annate midagi ning meie anname midagi.
Teiseks peame ütlema iisraellastele, et kui nad tahavad palestiinlastega läbirääkimisi, tuleb neil teha vaid üht, nimelt lõpetada viivitamatult mis tahes eluasemete ehitamine ja teha seda nähtavalt, vastasel korral ei saa nad enam Euroopa Liidult abi.
Seda nimetan ma läbirääkimisteks.
Ma olen võimupositsioonil ning püüan seda kasutada.
Muidu on kogu tegevus mõttetu.
Ma usun sellesse dialoogi ning me taotleme seda.
Ma usun poliitilisse mängu, öeldes lihtsalt oma vestluspartnerile, et niimoodi edasi minna ei saa.
Iisraeli koloniaalpoliitika ohustab Iisraeli riiki.
Peame seda iisraellastele ütlema.
Samuti peame ütlema palestiinlastele, et viimane rünnak ohustas palestiinlasi ning rünnakud peavad lõppema.
Kui Euroopa Liit läheb lõpuks üle dialoogilt poliitilistele läbirääkimistele, mis hõlmavad endas ka jõupositsiooni kasutamist, on piirkonnas võimalik edusamme teha.
Lühidalt öeldes, dialoog võib oodata, kõigepealt tuleb välja käia poliitilised kaardid.
(Aplaus)
<D>
fraktsiooni UEN nimel. - (PL) Härra juhataja, bioloogilise mitmekesisuse säilitamine on väljakutse tänapäeva maailmale.
Küsimus ei seisne mitte üksnes ilus, vaid ka looduse ja inimkonna heaolu tasakaalus.
Oleme olnud keemilise saaste ja teistest ühiskonna kahjulikest mõjudest, nagu keskkonna kahjustamine, kliimamuutused, reostus, metsade hävitamine ja elupaikade kahjustamine, teadlikud palju aastaid.
Kasvuhoone efekt on hiljuti muutunud päevakajaliseks teemaks.
Kahjuks on jäetud tähelepanuta geneetiliselt muundatud objektide põhjustatud bioloogilise saastuse probleem ning me kõik oleme selles süüdi.
Oleme vaadanud mööda asjaolust, et kui keemilise saastuse probleemi saab aja jooksul parandada, siis bioloogilise saastuse probleem on pöördumatu.
Peame seega võtma vastu üheselt mõistetava otsuse, kas oleme bioloogilise mitmekesisuse või GMOde poolt.
Peame otsustama, millest kõige enam hoolime, kas inimestest ja nende keskkonnast või Monsanto ja teiste sarnaste, GMOdest tohutut tulu saavate ettevõtete huvidest.
Kui soovime säilitada bioloogilise mitmekesisuse, peame samuti tagama, et enim ohustatud liigid kindlaks määratakse.
Siis on võimalik seada eesmärke nende kaitsmiseks ja teiste liikide väljasuremise ennetamiseks tulevikus.
Meeles tuleb pidada asjaolu, et kahju tekitada on lihtne, kuid sageli on tekitatu kahju pöördumatu.
<D>
(DE) Proua juhataja, tahaksin esimese asjana väljendada vastuseisu mõtteavaldusele, mida paari minuti eest kuulsime, nimelt sellele, et meie tööturg on üle ujutatud võõrtöölistega.
Teiseks oleksin tahtnud näha selgemat ja ühemõttelisemat tööhõive- ja sotsiaalkomisjoni raportit.
Usaldus Euroopa Liidu sotsiaalse ühtekuuluvuse vastu on võimalik üksnes siis, kui sotsiaalsed põhiõigused loetakse Euroopa Liidu esmase õiguse osaks.
Peaksime saatma nõukogule, komisjonile, liikmesriikidele ja Euroopa Kohtule selge sõnumi, mitte rahulduma üksnes sellega, et kutsume üles leidma tasakaalu põhiõiguste ja siseturul liikumise vabaduse vahel.
See ei muuda midagi.
Sarnaselt vabadustega on sotsiaalsed põhiõigused inimõigused ja neid ei tohi piirata siseturul liikumise vabaduse tõttu.
Oluline on siin Euroopa sotsiaalmudeli kaitsmise ja parandamise vajadus ning tõsiasi, et praegu on parim aeg lisada kehtivatele Euroopa Liidu asutamislepingutele siduva protokollina sotsiaalse arengu klausel.
Käes on aeg muuta töötajate lähetamise direktiivi, hoidmaks ära seda, et palga- ja miinimumstandardite puhul piirdutakse miinimumnõuetega.
<D>
(DE) Härra juhataja, proua volinik, härra nõukogu eesistuja, üks eelkõnelejatest märkis, et kogu selle loo taga on jõu kasutamisest hoidumise põhimõte.
Sellest peavad hoiduma mõlemad osalised, nagu on kirjas rahvusvahelises õiguses.
Me peame nõudma rahvusvahelise õiguse järgimist, sealhulgas territoriaalse terviklikkuse austamist, teise riigi siseasjadesse mittesekkumist, mõjujõu kasutamisest hoidumist ning augusti ja septembri kokkulepete täitmist.
Loodan, et sellest lähtutakse ka Genfis.
Me peame endiselt tagama, et järgitaks Euroopa Ülemkogu 1. septembri otsuseid ning komisjoni resolutsioone assotsiatsioonilepingute, vabakaubanduslepingute ja ettepaneku "EMP pluss” - või mis selle nimi oligi - kohta, et üksikud riigid muutuksid tugevamaks ja stabiilsemaks, et neid kaasataks ilma teisi riike provotseerimata ning et selleks vajalik töö saaks tehtud abiandjate konverentsil.
Samal ajal peame Ida-Euroopas asuvatele liikmesriikidele andma Euroopa Liidu ja NATO kaudu turva- ja solidaarsustunde.
Usun, et see on oluline ka psühholoogilistel põhjustel.
Proua volinik, mul on hea meel, et te viitasite meie vastastikusele majanduslikule sõltuvusele - see on parim julgeolekupoliitika, mis meil üldse olla saab.
Kuid mida tugevamaks muutub vastastikune sõltuvus, mida suurema osa moodustab see mõlema osalise huvisfäärist ning mida tihedamalt need sfäärid omavahel põimuvad, seda raskem on meil rebida ennast sellest sõltuvusest sõjaliste vahendite abil lahti.
Praegu peame olema teejuhiks.
Me peaksime toetama iga sammu, millega kaasnevad õiguslikud kohustused Venemaa jaoks, samuti Maailma Kaubandusorganisatsiooni ja partnerlusleppeid, millest tulenevad samalaadsed kohustused.
Edu suudame saavutada siis, kui meie vastastikust majanduslikku sõltuvust toetavad õiguslikud ja lepingulised meetmed.
See peab siiski põhinema meie huvidel.
Energiajulgeolek on üks selline huviküsimus ja selles valdkonnas on probleeme kogu maailmas.
Mitte põhjuseta ei alanud 5+1-kohtumine jälle Iraani teemal; alles pärast selle läbiarutamist liiguti edasi tavalise tööga.
Sama toimub ka teistel tasanditel.
Kuulsin, et üks Euroopa Parlamendi komisjon käis jälle Moskvas.
Iraani, Lähis-Ida, kliimamuutuste, terrorismi ja paljudes muudes küsimustes on Venemaal oluline osa.
Me peame olema mõttevahetusele avatud.
Julgeolekupartnerlus Venemaaga töötab üksnes juhul, kui seda ei viida ellu olemasolevate liitude ja Ameerika Ühendriikide Euroopast väljatõrjumise hinnaga.
See on kõnealuse partnerluse eeltingimus.
<D>
Härra juhataja, sooviksin tõlkepersonali taas kord tänada selle eest, et ta on meiega oma lõunapausi arvelt nii kaua olnud, kuulates meie hääletamisega seonduvaid selgitusi.
Kui meil ei oleks olnud Corbetti raportit ja kõiki neid asju, mis sunnivad meid oma hääletusel tehtud otsust selgitama, oleksime kõik palju varem lõunale läinud.
Esiteks sooviksin end siduda härra Eoin Ryani sõnadega.
Ma usun, et ta sõnastas ladusalt ühe suurimatest probleemidest, mis meil praegu seoses Afganistaniga on.
Soovisin ka välja tuua samu asju nagu minu arukas kolleeg härra David Sumberg.
Ma ei suuda uskuda selle kogu üldist suhtumist sellest teemast rääkides, arvestades, kui paljude meie liikmesriikide väed on Afganistanis otseselt sõjategevusse haaratud.
Mul on palju valijaid, kellest kaks tulid hiljuti Afganistanist laibakottides tagasi, ja ma luban teile, et keegi ei taha vägesid ohtu seada, kuid see on tõepoolest meie jaoks eluliselt oluline üritus.
Ma jälestan selle koha üldist ameerikavastasust.
Ma ei saa kindlasti teie sõjaväevastastest tunnetest aru ja mõned inimesed on siin oma tegevuses üsnagi selgrootud, pildudes kive sellest ohutust paigast, samal ajal kui teised riskivad tegelikult eluga, selleks et olukorda meie kõigi jaoks parandada.
<D>
Proua juhataja, volinik, nõukogu eesistuja ja Proua Gomes, ma soovin teid tänada kõige teie poolt öeldu eest ning siiani tehtud töö eest.
Ma usun, et käesolev raport saadab väga olulise sõnumi mujale Euroopasse, sõnumi, mis annab teada, et see parlament soovib vaadata tulevikku ja mitte minevikku ning et me tahame osaleda demokraatliku ja föderaalse Iraagi tulevikus ning seda tulevikku toetada.
Mul on käesoleva raporti kohta kolm kommentaari ning ma olen äärmiselt uhke, et Euroopa Parlament väljastab selle raporti päeval, mil me tähistame Euroopa Parlamendi 50. aastapäeva.
Täna tähistame me Euroopa lepitamise tulemusi.
Ning neid viimase 50 aasta jooksul saadud õppetunde peame me edasi andma kogemuste ja teadmistena oma sõpradele Iraagis, et nad saaksid neid kasutada ning ehitada oma riigi edukalt üles.
Raport märgib otse loomulikult ära meie saavutused, kuid samuti veel ületamata väljakutsed, mille Iraagi Vabariik ja volinik on väga asjakohaselt välja toonud.
Ma sooviksin ühe asja välja tuua märkusena tema avaldusele.
Nimelt see, et saavutused turvalisuse rindel on peamiselt iraaklaste vastutusel, mida on loomulikult toetanud rahvusvahelised pooled, kuid see on iraaklaste vastutusel.
Mitte keegi peale iraaklaste ei saa tagada Iraagi turvalisust ning mitte keegi peale Iraagi poliitikute ja nende poliitika ei saa tagada poliitiliste probleemide lahendamist.
Me kutsume üles uue strateegia loomisele, mis oleks Euroopa strateegia Iraagi küsimuses.
Ma veetsin suure osa 2006. aastast töötades nõukogu esinduses Bagdadis ja aidates iraaklasi.
Pidevalt minuni jõudev sõnum oli: "Kus on Euroopa?
Me tahame rääkida Euroopaga, sest teie kogemus on meile vajalik.”
Tänane on vastus nende palvele.
Lõpetuseks soovin ma lisada, et käesolevas raportis kinnitab see parlament veelkord Euroopa Parlamendi pühendumust toetada Iraagi parlamendi taastamist ja ülesehitust, mis on äärmiselt oluline roll ning ma soovin tänada nõukogu selle parlamendi panuse tunnustamise eest Iraagi delegatsiooni valimise ja heakskiitmise kaudu.
Ma leian, et me seisame täna tähtsa väljakutsega silmitsi: kasutada ära oma teadmisi ja oma ressursse poliitilise protsessi toetamiseks mitte relvade vaid sõnade kaudu ning mitte sõjariistade vaid tegude kaudu Iraagis ning aidata sealseid inimesi.
<D>
(DE) Proua juhataja, ma tahaksin väga tänada härra Florenzit tema raporti eest, mis kahjuks ei ole olnud väga edukas, osaliselt ilmselt seetõttu, et arutelusid selle üle on suuresti varjutanud kliimamuutusi käsitlev õigusaktide pakett.
Me peame vastu astuma kliimamuutuse tagajärgedele; selle ei ole mingit kahtlust.
Mida ma aga toetada ei saa, on see, et selle eesmärgi saavutamiseks on valitud raport.
Esiteks on õige, et Euroopa Liit peaks astuma kliima kaitseks esimesed sammud, kuid poleks mõistlik üksi, partnereid kaasamata, seda kiirustades teha.
Sellest, et Euroopa näitab teed, ei piisa ülejäänud maailma veenmiseks.
Jätkusuutlikum lahendus oleks selline, et kaasatakse tööstusriigid ning vähemalt Hiina, India ja Brasiilia, vastasel juhul satub Euroopa majandus ebaõiglaselt suure surve alla, kuid mingit mõõdetavat mõju süsinikdioksiidi heitmetele kogu maailmas ei saavutata.
Teiseks, meie praeguse teadmiste taseme juures ei suuda taastuvenergiaallikad täielikult asendada fossiilseid energiaallikaid.
Poliitilisel tasandil võib tunduda põhjendatud seda nõuda, kuid see ei ole realistlik.
Poliitiline tahe, kuitahes suur see ka poleks, ei kaota loodusseadusi.
Kolmandaks, biokütuseid kiidetakse kui keskkonnasõbralikku alternatiivi.
Nende negatiivne mõju toiduainete hindadele, mis biokütuste kasutamise tõttu tõusevad, ja vihmametsadele, mida hävitatakse, ei ole veel kontrolli all.
Neljandaks, liikumisvahend, mis kaitseb ressursse pikas perspektiivis, on mõistlik eesmärk.
Stiimulite pakkumine võib selle eesmärgi saavutamisele kaasa aidata.
Samas peaksime me kaaluma, millal riigi sekkumine läheb liiga kaugele ja millises etapis me saame väita, et meil on olemas need teadmised, mida meil praegu ei ole.
Hetkel ei oska keegi aimata, milline tehnoloogia vastab kõige paremini inimeste liikumisvajadusele 50 aasta pärast, ja kindlasti ei tea poliitikud seda paremini kui insenerid.
Kuigi esialgne kavatsus oli hea, on see raport paraku tulvil kirjalikult vormistatud soovunelmaid, moraalseid üleskutseid ja näpuganäitamist.
Kahjuks ei saa saksa liberaalid seda toetada.
<D>
(SL) Euroopa Liidu laienemine on toonud kaasa kasvu, rahu ja stabiilsuse ning teinud võimalikuks demokratiseerimise.
Viimane laienemine, mis toimus viis aastat tagasi, kujunes edukaks, ent täna oleme silmitsi majandusliku olukorraga, mis nõuab kiiret ja tõhusat tegutsemist.
Me näeme ja kogeme Euroopa Liidu ja euroala laienemise täieliku lõimumise hüvesid.
Euro pakub tugevat kaitset mitte üksnes Euroopa Liidu, vaid ka teiste Euroopa riikide majandushuvidele.
Euroopa Liit ei koge 27 majanduskriisi, vaid üht väga tõsist ja sügavat kriisi.
Kiireim tee selle ületamiseks on panna seljad kokku teiste Euroopa riikidega ja astuda koordineeritud, õigeaegseid ja otsustavaid samme.
Protektsionism on tagurlik meede, ent populism on lausa majandusliku kollapsi retsept.
Tulevik on kasvavate ja laienevate ettevõtete päralt.
Euroopa Liidu tulevik on jätkuvas laienemises ning uute ja paremate võimaluste loomises ja nende ärakasutamises.
<D>
Härra juhataja, daamid ja härrad fraktsiooni Liit Rahvusriikide Euroopa eest nimel soovin õnnitleda härra Kamalli suurepäraselt tehtud töö eest.
Nagu ta ise tunnistas, on teenustesektor peaaegu kogu maailmas kõige olulisem sektor.
See moodustab olulise osa SKTst isegi Aafrikas ja Aasias.
Siiski peab see strateegiline sektor nüüd juhtima majanduskasvu eriti riikides, kus siiani areng puudub.
Raportis tuuakse esile teenuskaubanduse märkimisväärset kasvu kui vahendit laiema heaolu ja stabiilsuse loomiseks, eriti riikides, mis peavad veel arenema.
Teenusekaubandus tähendab samuti teadmiste vahetamist riikide ja kodanike vahel.
Õigus sellist kaubandust teostada, eeldusel, et seda tehakse ühiste ja tunnustatud reeglite alusel, on seetõttu iga kasvustrateegia jaoks põhiline.
Siiski ei tohiks keegi proovida teiste jaoks mudeleid eksportida või importida: iga arenguriik peab järgima oma kasvuvõimekuse jaoks sobivat ajakava.
Seega peab liberaliseerimise uuel teel arvesse võtma fakti, et valitused peavad rahuldama oma kodanike vajadused ja mitte - nagu on mõnikord Aafrikas kahjuks juhtunud - müüma teenuste pakkumise võimalust mõne teise riigi valitsustega seotud ettevõtetele, kui nad ise ei suuda oma inimestele põhiteenuseid nagu veevarustus ja energia osutada, sest on olemas selge oht majanduse, poliitika ja riigikaitsega seotud probleemide tekkeks, isegi rahvusvahelisel tasemel.
Doha arenguvooru ebaõnnestumine on karistanud kahjuks kõiki: Euroopa Liitu, tööstusriike, kuid meie usume, et kõige rohkem kõige vaesemaid riike.
Seetõttu loodame, et raportiga saame saata tugeva sõnumi, et paneme veel kord aluse terve ühiskonna harmoonilisele arengule.
<D>
komisjoni liige. - Küsimuse puhul kala päritolu kohta tahaksin osutada kahele asjaolule.
Esiteks, seoses loodusliku kala püügiga, mis seejärel tihti lõpeb tootmisahelas - loodusliku kala püügiga eelkõige kolmandate riikide, kuid ka meie endi kalurite poolt - oleme vastu võtmas määrust ebaseadusliku kalastustegevuse piiramiseks.
See iseenesest tugevdab märkimisväärselt kehtivat korda, nii et ebaseaduslikult püütud kala ei lubata ühenduse turule, olgu ta siis oma algses seisundis või pärast töötlemist.
See on selle asja üks külg.
Seoses vesiviljelusega otsime mooduseid ja vahendeid tagamaks, et ühendusse imporditav vesiviljeldud kala vastab vajalikele tervisekaitsenormidele ja -nõuetele, nii et meie tarbijad on kindlad, et nende tarbitud toode vastab tervisekaitse tasemele, mida kohaldame omaenda toodete juures.
Just sellega tegeleb tervishoiu ja tarbijakaitse peadirektoraat, ning on olemas ka sertifitseerimiskava tagamaks, et ühenduse turule veetavad tooted vastavad nõutavatele tervisekaitsenormidele.
Kõige sellega seotud küsimuse puhul on samuti oluline rõhutada, et otsime võimalust vesiviljelustoodetele ökomärgise andmiseks, nagu ma ennist märkisin.
Kõigepealt keskendus arutelu ainult looduslikult püütud kala ökomärgistamisele, sest parameetrid on erinevad.
Seal on ökomärgistamise peamine eesmärk tagada, et kala on säästvalt püütud, ja kui müüdav kala on ülepüütud, ei tohiks sellele anda ökomärgist.
Parameetrid on erinevad vesiviljeldud kala ökomärgistamise puhul, seega peaksid siin aluseks olema muud põhjused, nagu näiteks asjaolu, et kala on kasvatatud tingimustes, mis vastavad teatud keskkonna-, tervisekaitse- ja sanitaarhügieenilistele normidele.
Analüüsime parameetreid ja ilmselt tuleme peagi tagasi parlamendi ette ettepanekutega, mille eesmärgiks on tutvustada ökomärgise andmise süsteemi või võimaldada selle tutvustamist või kehtestada miinimumnõuded selle süsteemi rakendamiseks.
Teema: Tonnaaži suurendamise taotlemine seoses ohutusega
13. juunil 2006 tegi Esimese Astme Kohus otsuse 20 Iirimaa taotluse, milles taotleti tonnaaži osas püügimahu suurendamist seoses ohutusega, rahuldamiseks, millega tühistati komisjoni 4. aprilli 2003. aasta otsus 2003/245/EÜ 20 püügimahu suurendamise taotluse osas.
Kohus leidis, et komisjon on kasutanud kriteeriume, mida ei ole õigusnormides ette nähtud (s.o alused peavad olema vähemalt 5 aastat vanad, enne kui nad on kõlblikud tonnaaži suurendamise taotlemiseks seoses ohutusega) ning komisjon on ületanud oma pädevust.
Kõik taotlused püügimahu suurendamiseks seoses ohutusega olid komisjonile esitatud enne 31. detsembrit 2001, nagu nõutud vastavalt nõukogu otsusele 97/413/EÜ (vt artikli 4 lõige 2)
Kohus leidis, et komisjon ei ole kohaldanud seda artiklit nõuetekohaselt, lükates tagasi nende isikute taotlused tonnaaži suurendamiseks seoses ohutusega.
Kas komisjon võiks kommenteerida, miks seda otsust ei kaevatud edasi ja miks edukad taotlejad peaaegu kaks aastat hiljem ikka veel ootavad komisjoni vastust, kuidas komisjon kavatseb täita kohtumäärust?
<D>
autor. - (DE) Austatud juhataja, Lääne-Aafrika oli kord tuntud oma positiivse arengu poolest.
Tänapäeval on Sierra Leone saanud märkimisväärsete õuduste sünonüümiks, mida oleme näinud Aafrikas toimuvat viimase paari aasta jooksul.
Seega on meil vastutus tagada, et tulevased valimised ei aita mitte ainult taastada demokraatiat, vaid taastada ka, ja see on veel olulisem, õiglus ja õigusriigi põhimõte.
See peab hõlmama ka riigis toimunud massiliste kuritegude sooritajate vastutuselevõtmist.
Pealegi olid eurooplased teiste seas need, kes kasutasid Charles Taylorit vahendina, mille abil rikastuda Sierra Leones ja Sierra Leonest.
Seega me usume, et kõnealuste kuritegude käsitlemise protsess ei tohi ebaõnnestuda raha puudumise tõttu.
Meie, eurooplased vastutame selle eest, kuid sellest hoolimata usun, et esitatud küsimused on õigustatud.
Ilmselgelt ei saavuta me edu pikaajalises perspektiivis ad hoc kohtutega.
Ilmselgelt vajame pikaajalises perspektiivis ühtset üldist kohtumõistmist selliste kuritegelike diktaatoritega tegelemiseks.
See aga ei aita meid praegu.
Praegu on meie ülesanne jätkata juba alustatud kohtumenetlustega ja eelkõige jätkata Charles Taylori süüdimõistmise tagamisega, sest see saadab hoiatuse kurjategijatele, kes tänapäeval inimsusevastaseid kuritegusid sooritavad või kes tulevikus seda teha võivad: siinkohal soovin nimetada Zimbabwe diktaatorit härra Mugabet.
Härra Mugabele tuleb näidata, mis temaga juhtub, kui ta neid kohutavaid kuritegusid jätkab.
Seetõttu vajame universaalseid kriteeriume ning stabiilseid institutsioone käsitlemaks massilisi kuritegusid.
<D>
(DE) Härra juhataja, volinik, daamid ja härrad, muinasjutud algavad tavaliselt sõnadega "oli kord”.
Ka mina tahaksin oma sõnavõttu nii alustada.
Oli kord maailmas kaubandusorganisatsioon nimega WTO, kes tahtis luua ülemaailmset pakkumise ja nõudluse tasakaalu täiesti vaba kaubanduse abil.
See lubas kõige vaesemate riikide elanikele tõhusat jõukuse kasvu ning rikaste riikide elanikele odavat toitu tänu kaubanduse liberaliseerimisele.
See on muinasjutt; tegelikkus on veidi teistsugune.
Ülemaailmne vaba kauplemine põllumajandussaadustega ei ole püsiv lahendus maailmas nälja ja vaesuse vastu võitlemiseks.
Maailmapank ja WTO peavad seda mõistma.
Ülemaailmne vaba kauplemine põllumajandus-saadustega on kasulik ainult üksikutele põllumajanduskontsernidele, mis ekspordivad toiduaineid kõige vaesematest riikidest, hoolimata vähematki olukorrast seoses toiduainetega.
Ülemaailmne põllumajanduskaubandus ei suuda tõhusalt vaesuse vastu võidelda.
Vaeste piirkondade elanikud ei saa kõrgete tootjahindade tõttu endale enam toitu lubada ning arenenud piirkondade põllumajandustootjad ei saa enam toota madala tootjahinnaga toiduaineid, sest see pole sel tasemel kasumlik.
Mõlema huvid on vastuolus.
Ma kahtlen väga, kas Robert Zoellick Maailmapangast, Pascal Lamy Maailma Kaubandusorganisatsioonist ja - kahjuks pean seda ütlema - kolleeg Gunnar Hökmark minu enda fraktsioonist neid seoseid mõistavad.
Seetõttu ei muutu selles olukorras lähitulevikus midagi.
Euroopa põllumajandussaaduste omahinnaga seoses, ma sain 1961. aastal 1 kilo teravilja eest 26 senti.
Kaks aastat tagasi sain 8 senti.
Seega ei saa tootjahind olla kõrgete toiduainete hindade põhjuseks!
<D>
(ES) Härra president, ministrite nõukogu 18. veebruari koosolek ei lähe ELi ajalukku just kuulsusrikkana.
Selle asemel, et otsida lahendust 27 vahel, on tunnustamise küsimus üle antud liikmesriikidele.
Alati on frustreeriv, et iga kord, kui me peame oma kontinendi südamest otsuse langetama delikaatses küsimuses, mis mõjutab olulisi põhimõtteid, nagu piiride puutumatus, ei ole me võimelised ühel häälel rääkima.
Et asju veelgi keerulisemaks teha, viidatakse nõukogu järeldustes rahvusvahelisele õiguspärasusele.
On tõsi, et parlament, nagu teised ELi organid, võttis omaks Ahtisaari plaani, kuid mitte kui tegevusvabaduse, vaid pigem arusaamisel, et plaanil on ÜRO Julgeolekunõukogu heakskiit.
Ilmselt ei olnud asjad nii ja sellest tuleb teha mitmesugused järeldused.
Esiteks arvatakse, et see juhtum ei loo pretsedenti, et see on sui generis juhtum, nagu härra Wurtz oma kõnes märkis.
Me peame endalt küsima, kas me oleme seadusel põhinev ühendus.
Me ei saa seda olla à la carte'i alusel.
Ilmselt loob see juhtum pretsedendi ja kui rahvusvaheline õigus on ära põlatud, ei toimu see komplikatsioonideta ning toob omad tagajärjed.
Teiseks, härra president, kui kaua me talume ÜRO Julgeolekunõukogu, kus Teise maailmasõja võitjatele kehtib 1945. aastal San Francisco hartas sätestatud anakronistlik vetoõigus?
See ei ole viis rahvusvahelise korra rajamiseks või õiglase ja efektiivse mitmepoolsuse rakendamiseks.
Kolmandaks, härra president, Euroopa Liit kas teeb endale lõplikult selgeks, et liit on meie tugevus ja killustumine on meie nõrkus või me peame loobuma oma rahvusvahelisest juhtpositsioonist globaliseerunud maailmas ja piirama end olemaks, nagu ajakiri The Economist meid kirjeldas: 21. sajandi kõige jõukam kolmanda maailma piirkond.
<D>
komisjoni liige. - Võin teile kinnitada, lugupeetud parlamendiliige, et teadusuuringute ja tehnoloogiaarenduse seitsmenda raamprogrammi (FP7) suhtes kogub ja avaldab komisjon süstemaatiliselt kõikidele vaatamiseks selgeid ja üksikasjalikke statistilisi andmeid, mis illustreerivad antud programmi rakendamist.
Oluline on meeles pidada, et ühendusepoolseid teadusuuringute rahalisi vahendeid antakse soodustatud isikutele üksnes nende ettepanekute teadusliku kvaliteedi kriteeriumi alusel.
Ent olgugi et lepingute sõlmimisel riiklikku kuuluvust arvesse ei võeta, kogume ja jälgime tähelepanelikult andmeid FP7 kasusaajate geograafilise leviku ning nende vastavate koostöösidemete koha.
See annab meile olulise ettekujutuse FP7 tegevustes osalemisest tulenevate riikide vahel arendatavate sünergiate tasemest ja tugevusest.
Kõik antud andmed ja muu üksikasjaliku statistika FP7 rakendamise kohta võite leida komisjoni teadusuuringute ja tehnoloogiaarenduse majandusaasta aruande statistikalisast, mida me iga aasta nõukogule ja parlamendile esitame.
Mis veelgi olulisem, kõik antud aruanded alates 1998. aastast on avalikkusele kättesaadavad komisjoni veebisaidil Europa.
Nii, mida need andmed siis meile ütlevad?
Täna ei saa ma siin pikalt statistikat ette vuristada, kuna meil pole selleks aega, kuid annan teile sellele vaatamata teie küsimuse tähelepanu keskme suhtes teatud mõned olulisemad kohad: FP7 teadusuuringute valdkondade suhteline populaarsus liikmesriikide seas.
Side- ja infotehnoloogia, tervishoid ja Marie Curie' meetmed olid osalemiste arvukuse osas üldiselt kõike populaarsemad valdkonnad liikmesriikide seas allkirjastatud toetuslepingutes.
Märkima peaks siiski, et populaarsus on samuti tingitud igale antud FP7 valdkonna jaoks kasutada oleva eelarve suurusest ning ka taolise hindamise hetkel andmebaasides olemasolevate allkirjastatud toetuslepingute arvust ja liigist.
Üldiselt võib märkida, et uute liikmesriikide osalemine on tugevam julgeoleku, sotsiaal-majanduslike uuringute ja kosmose valdkonnas ning nõrgem näiteks side- ja infotehnoloogias ja tervishoius.
Riigis, kust on pärit lugupeetud parlamendiliige, on märgatav keskendumine side- ja infotehnoloogiale, kuid suhteliselt nõrk osalemine näiteks tervishoius, sotsiaal-majanduslikes uuringutes ja kosmoses.
Mis puudutab VKEde reageeringut FP7-le, avaldab komisjon iga aasta päritoluriikide lõikes üksikasjaliku hinnangu VKEde osaluse kohta osana meie majandusaasta aruandest, mida mainisin.
Meie viimased andmed VKEde osaluse kohta FP7-s osutavad, et praegu osaleb allkirjastatud toetuslepingutes kokku 2431 VKEd.
Üksikasjaliku info saamiseks soovitaksin lugupeetud parlamendiliikmele aruannet.
Kuid kui lugupeetud parlamendiliige soovib, võin jagada täna siin välja osad oluliste FP7 andmetega tabelid, sest need on mul kaasas.
Konkurentsivõime ja uuendustegevuse raamprogrammi (CIP) meetmed on ajendatud rohkem poliitikast kui toetustele orienteeritud.
Eriti on ettevõtluse ja innovatsiooni spetsiifiline programm (EIP) peamiselt poliitika tugiprogrammiks.
Kui vaatame selle peamisi vahendeid, toob ettevõtlusvõrgustik Enterprise Europe Network kasu ainuüksi VKEdele, pakkudes infot erinevat liiki VKEde rahastamisele ning selgitades välja projektide rahastamisvõimalusi ning aidates leida tehnoloogia- ja äripartnereid.
EIP rahastamisvahend, mis moodustab umbes poole programmide eelarvest, on samuti reserveeritud ainuüksi VKEdele.
2008. aasta septembri lõpuks oli saanud umbes 12 000 KVEd rahastamisabi VKEde tagatissüsteemilt, kusjuures taotlusi saadi 17 liikmesriigilt.
Lisaks avaldati 2008. aastal esimene konkursikutse ökoinnovatsiooni piloot- ja turustamisprojektidele, et teostada meetmeid ringlussevõtu, toiduaine- ja joogisektori, hoonete ja keskkonnasõbraliku ettevõtluse valdkondades.
2008 oli märkimisväärselt edukas selle väikestele ja keskmise suurusega ettevõtetele antud prioriteedi katmisel.
Kokku oli osalejatest VKEsid 74%.
Viimaseks käivitas CIP side- ja infotehnoloogia poliitikatoe konkreetne programm aastateks 2007 ja 2008 konkursikutse fookusega side- ja infotehnoloogiapõhiseid uuendusi testival pilootprojektil, kus VKEd saavad kogueelarvest üle 30%.
Veelgi olulisem on, et antud programm taotleb terves ELis turgude avamist sellistele uuendustele, mida VKEd kogu ELis pakuvad.
Nagu FP7 raportite puhulgi, on konkurentsivõime ja uuenduste programmiga seotud raportid üldsusele kättesaadavad koduleheküljelt Europa.
<D>
kirjalikult. - Ma ei jaga oma kolleegide arvamust fraktsioonist S&D, mistõttu jäin erapooletuks.
Ei ole vahet, kes seda mõttetust kokku kirjutab: selle teksti mitmekordistamine on rumalus.
Kodanikualgatus on vajalik, kuid enese kuuldavaks tegemise jaoks vajamineva miljoni allkirja kogumine on rumalus.
Sooviksin raportööridelt küsida, kas nad ise on kunagi allkirju kogunud.
Kui on, siis peaksid nad teadma, et notariaalselt tõendatava allkirja maksumus on vähemalt 20 eurot.
See tähendab, et uue seaduse juurutamine läheb maksma 20-30 miljonit eurot.
Kes seda tegevust rahastab?
Seda suudavad ellu viia ainult suurettevõtted, mitte tavalised inimesed.
Kas see pole siis mitte võlts?
Üks mõte, mida tasuks meeles pidada, on see, et Euroopa Parlamendi liikmed esindavad ka neid inimesi.
<D>
Proua Harkin, teie seisukoht on arvesse võetud ja me teeme, mida suudame.
Järgnevad küsimused on suunatud komisjonile.
Esimene osa
Teema: Rahvusvahelise krediidikriisi negatiivne mõju ettevõtlusele
Praegune rahvusvaheline krediidikriis, mis viib Ameerika Ühendriikide majandust langusse, aeglustab kasvutempot maailma tasandil.
Mõju Euroopa majandusele ja ettevõtlusele on märkimisväärne.
Kreeka ja muude Euroopa riikide ettevõtted on juba sattunud märgatava surve alla, mis tuleneb ELi välistest riikidest pärineva impordi kasvust, sest nende riikide odavamad tooted suurendavad pidevalt oma turuosa.
Samal ajal ennustatakse käimasolevaks aastaks Euroopa ekspordi vähenemist.
Milliseid meetmeid komisjon võtab, et Euroopa ettevõtteid tõhusalt toetada selle kriisi üleelamisel ning rahvusvahelisel tasandil kaubandusliku konkurentsivõime suurendamisel?
Millised ärivaldkonnad ja Euroopa tooted on komisjoni arvates kõige haavatavamad?
Milliseid tuleks esmajärjekorras kaitsta ja kuidas seda teha?
<D>
Nagu ka kõrge esindaja oma sõnavõtus mainis, on olukord Lähis-Idas ja Vahemere piirkonnas jõudnud äärmiselt delikaatsesse pöördepunkti.
Arvan, et see on ELile sobiv võimalus, et suunata oma tähelepanu rahuprotsessile selles piirkonnas.
Iisrael on üks Euroopa Liidu suurimatest kaubanduspartneritest ning tänu rahvusvahelistele üliõpilaste vahetusprogrammidele on kogu Euroopa üliõpilastel juurdepääs Iisraeli õppekeskustele.
Samuti tasub mainida, et Lähis-Idas võtavad juba nüüd kuju tulevased probleemid.
Üks selline probleem on näiteks joogivee majandamine.
Revolutsioonid araabia maades on muutunud Vahemere piirkonna ebastabiilseks, mis avaldab erilist mõju Iisraelile.
Selliste julgeolekuriskide tõttu suleti hiljuti üks piiripunkt, mis tähendab, et Kerem Shalom on ainus täiesti turvaline kaubanduslik piiripunkt.
Iisraeli ametivõimud suunavad kõik oma pingutused sellele piiripunktile, et tagada tavapärane tsiviilisikute ja kaupade liikumine.
Selles kontekstis on minu arvates väga tähtis jätkata võimalikult kiiresti läbirääkimisi rahumeelse lahenduse saavutamiseks.
ELi osalemine selles protsessis võib tagada toetuse, mis on vajalik selle dialoogi pidamiseks ideaalsetes tingimustes.
<D>
kirjalikult. - (EL) ELi 2020. aasta strateegiat käsitlev resolutsiooni ühisettepanek on mõeldud asendama mööndavasti ebaõnnestunud Lissaboni strateegiat.
Tööhõive määrad Euroopas on keskmiselt 69% 20-64-aastaste inimeste hulgas ning on ikka veel märkimisväärselt madalamad kui teistes maailma osades.
Noori on kriis rängalt mõjutanud - töötuse tase on suurem kui 21%.
Demograafiline vananemine kiireneb.
Investeeringutega innovatsiooniturgu on tõsiselt hiljaks jäädud.
Uus strateegia nõuab nende suundumuste ümberpööramist eriti raskes majanduskeskkonnas.
Selle raporti heidab kõrvale asjaolu, et selles rõhutatakse teadusuuringute ja uuendustegevuse kui majanduse elavnemise ning riikide majanduste kasvu stimuleerija tähtsust.
Euroopa Parlament kutsub komisjoni üles suurendama veelgi rohkem oma eelarvet selles konkreetses sektoris ning Kreeka jaoks on oluline, et me seda konkreetset punkti rõhutaksime.
Madal tootlikkus on seotud otseselt uute ja uuenduslike ideede puudumisega.
Uus strateegia on esmaklassiline võimalus, kuidas meie riik saaks kasutada ühenduse vahendeid ja tekitada uusi, uuenduslikke ideid, mis annavad positiivse panuse konkurentsivõime suurendamiseks ja uute töökohtade loomiseks.
<D>
kirjalik. - Liikmesriikidel on oma inimeste ees vastutus tervishoiuteenuste planeerimisel ja pakkumisel.
Tervis ei ole kaup, mida siseturul osta ja müüa.
See ettepanek on häbiväärne.
See näitab, et komisjon on pimedalt järgimas oma põlualust ja iganenud liberaliseerimise kava.
See tahab lihtsalt erastada kõike, mida vähegi suudab, ja võimu rohkem enda kätesse koondada.
See diskrimineerib kõiki vähem jõukaid inimesi jõukates riikides ning kõiki, välja arvatud ülirikkaid, vähem jõukates riikides.
See on harta rahvatervise teenuste hävitamiseks liikmesriikides.
Euroopa Komisjon peaks häbis pea langetama ja selle ettepaneku kohe tagasi võtma.
<D>
raportöör. - (DE) Härra juhataja, volinik Hübner, daamid ja härrad, selle aasta eelarvemenetlus on eriline, sest on viimane, mis toimub seni kehtinud eeskirjade kohaselt.
Järgmisest aastast alates kinnitame me oma eelarve vastavalt Lissaboni lepingus sätestatud menetlusele.
See tähendab, et parlament peab hoolikamalt keskenduma, sest me peame oma poliitilist tahet eelarveridade ja arvude osas väljendama ühe lugemise käigus.
Me ei saa enam parandada või muuta kompromisse, mida oleme saavutanud või heastada vigu teisel lugemisel.
Esimene ja tõesti ainus lugemine peab jääma ja olema kasutuskõlbulikuks aluseks läbirääkimistel nõukoguga kuni aasta lõpuni.
Seepärast on tähtis rõhutada, et koos 2009. aasta eelarvemenetlusega loodame me teha koos nõukogu ja komisjoniga ettevalmistusi, tagamaks eelarvemenetluse läbiviimine Lissaboni lepingu kohaselt.
Meie praegune eelarvemenetlus on siiski ka juba mõnevõrra erinev.
Parlamendireformi töörühma ettepanekul on eelarvekomisjon otsustanud, et komisjon ei esita enam täiskogu istungil esialgse resolutsiooni ettepaneku kujul oma tavapäraseid juhiseid vastuseks komisjoni poliitilise strateegia aastaaruandele, vaid esitab selle asemel oma ettepaneku eelarveraamistiku ja prioriteetide kohta aastaks 2009.
Fraktsioonid vastutavad poliitilise strateegia aastaaruannet käsitleva resolutsiooni eest, mis tegeleb kõigi poliitikavaldkondadega.
Me eelarvekomisjonis oleme keskendunud üldistele eelarveküsimustele, mida me peame eriti tähtsaks ja oleme need esitanud 11 lõikes.
Soovin eriti juhtida tähelepanu kolmele aspektile.
Esiteks on selge, et meie eelarve ülikond on väga kitsa lõikega, s.o ta istub väga tihedalt.
Konkreetsete rubriikide vahemikud on väga väikesed.
Me ei saa rahastada poliitilisi prioriteete, mis tungivalt nõuaksid eelarve kõrvalmeetmeid, näiteks praktiline roll kliimapoliitikas, ilma et seaksime ohtu varasemad prioriteedid.
Sama käib ka majanduskasvu ja tööhõive või jätkusuutliku Euroopa rahastamise kohta.
Kui me võtame näiteks rubriigi 1A, siis näeme, et olemasolevate vahenditega ei saa me mingil juhul rahastada ühtegi uut asutust.
Peame jääma oma vana, kuid lihtsa ja äärmiselt mõistliku põhimõtte juurde: "uued ülesanded, uus raha”.
Teiseks on selgelt näha, et rubriik 4 on krooniliselt alarahastatud.
Pilt seal on jäänud aastast aastasse samaks.
Me ootame, et komisjon esitaks meile esialgse eelarveprojekti, milles nõudeid on täpselt analüüsitud ja mis on realistlik.
Me soovime lõpuks hakata kasutama paindlikkusinstrumenti selleks, milleks see kasutusele võeti, nimelt ettenägematuteks vajadusteks.
Me ei soovi, et see aasta lõpuks osaliselt või isegi täielikult ära söödaks.
Kolmandaks, me oleme kindlalt otsustanud teavitada komisjoni enne parlamendi suvevaheaega kavatsustest seoses pilootprojektide ja ettevalmistava tegevusega.
Me ootame, et komisjon jätaks esialgses eelarveprojektis meile selle parlamentaarse instrumendi jaoks piisavalt manööverdamisruumi ja seda kõigi rubriikide osas.
Muidugi panime me tähele, et nad pole 2009. aasta poliitilise strateegia aastaaruande juurde lisatud tabelites kajastanud pilootprojekte ja ettevalmistavat tegevust.
Lõpuks, me oleme kindlalt otsustanud mitte väljuda finantsraamistiku raamidest, kuid oleme väga selgelt teadlikud piirangutest ja probleemidest ja seepärast loodame heale koostööle nõukogu ja komisjoniga.
<D>
fraktsiooni GUE/NGL nimel. - (PT) Tahan öelda, et äsja heaks kiidetud 13 400 000 euro suurune paranduseelarve, mis hakkab kehtima 1. maist ning katab seega poolt aastat, ei ole eriti tark tegu.
Paranduseelarve osa, mis on seotud parlamendi komisjonide ja fraktsioonide personali suurendamisega 4 miljoni euro suuruse summa ulatuses, on õigustatav sellega, et seoses Lissaboni lepinguga on parlamendil uusi õigusloomega seotud nõudmisi.
Assistentide palkamisega seotud Euroopa Parlamendi liikmete vahendite suurendamine 8 miljonit eurot tähendab aga seda, et järgmisel aastal on see juba 16 miljonit eurot, mis on juba liig, sest tuleval aastal on kavandatud eraldada Euroopa Parlamendi liikmetele veel lisaks 1500 eurot kuus, mis ei oleks enam 16, vaid 32 miljonit eurot.
Ajal, mil kõik meie riigid kannatavad massilise töötuse ja sotsiaalkriisi all, ei ole parlamendiliikmete käsutuses olevate rahaliste vahendite suurendamine sobiv, kui me just ei kärbi samal ajal kulusid ja elatusrahasid, millele meil parlamendiliikmetena õigus on ja mis kõik kindlasti mitte õigustatud ei ole.
Ma ei mõista, kuidas saab Euroopa Parlamendi liige ühe päeva reisimise eest 300 eurot elatusraha, millele lisandub toetus reisi pikkuse ja kulunud aja eest ning et need assigneeringud on ka veel täiesti maksuvabad.
Võime kärpida mittevajalikke kulusid ning alles siis arutleda selle üle, kuidas suurendada vahendeid, mida me seoses õigusloomega vajame.
Kui me seda samaaegselt ei tee, näitame sellega ainult oma hoolimatust meie valijate probleemide suhtes.
Meie kohuseks on olla heaks eeskujuks, kuid täna anname hoopis halba eeskuju.
<D>
(FR) Hr juhataja, daamid ja härrad, esiteks sooviksin kiita ja õnnitleda raportööre ja üldraportööri, meie sõpra Kyösti Virrankoskit, ja tervet EP delegatsiooni, keda oskuslikult juhtis hr Böge.
Samuti õnnitlen ma komisjoni ja, ebaharilikumal viisil, nõukogu eesistujat, kes julges täita oma kohustusi.
Minister, kui oleks olemas Euroopa légion d'honneur, siis minu arvates vääriksite te seda õiglaselt.
Peamine mure, mis minul ja mu kolleegidel oli seoses 2008. aasta eelarvega, oli tagada täielik ühenduse finantseerimine Galileo projekti ja samuti Euroopa Tehnoloogiainstituudi käivitamiseks, seadmata ohtu nende programmide rahastamist, mille eesmärk on täita Lissaboni strateegiat.
See tulemus on saavutatud: see on hea uudis Euroopa jaoks tervikuna ning samuti hea uudis, mida me saame kergesti ja lihtsalt seletada oma kaaskodanikele, kes mõistavad selle ulatust.
Kui ma tohin korraks esineda LIBE-komisjoni esimehena, siis soovin väljendada rahulolu, et eelarvekomisjon toetas kodanikuvabaduste, justiits- ja siseasjade komisjoni reservide kaotamise küsimuses seoses SIS II ja Frontexiga.
Need on kaks olulist instrumenti ELi välispiiride seireks ja me peame suurendama nende talitusvõimet.
Teiselt poolt ma nõuan, et jätaksime reservi kõik eraldised seoses Euroopa Tagasipöördumisfondiga kuni parlament ja nõukogu on võtnud vastu ettepaneku võtta vastu direktiiv ühtsete standardite ja menetluste kohta seoses liikmesriikides illegaalselt viibivate kolmandate riikide kodanike tagasisaatmisega.
<D>
Kui ÜRO ja sellega seonduvad mitmed ametid ja organisatsioonid peaksid oma olemusest lähtuvalt peegeldama maailma, siis on loomulik, et peegeldus pole selline, mille poole soovime püüelda või mida tahaksime ise konstrueerida.
Need tähelepanekud on olulised seoses ÜRO Inimõiguste Nõukogu aruteluga.
Inimõiguste üle arutlemine ja hääletamise abil otsustamine maailmas, kus riigid ei pööra sellele üldse tähelepanu, võivad põhjustada pentsiku tulemuse.
Tegemist pole ainult legitiimsuse küsimusega.
Eelkõige on tegemist keele küsimusega.
Milliseid inimõigustega seotud väärtushinnanguid võivad Liibüa ja Zimbabwe valitsused jagada demokraatlike riikidega, kes vastutavad oma rahvaste ees.
Loomulikult mitte ühtegi.
Kuid diplomaatia eksisteeribki just selleks, et aidata kaasa dialoogi tekkimisele erinevaid keeli kõnelevate osapoolte vahel.
Võrdsete vahel pole vahendamine vajalik.
Seega peab dialoogide kohtade eksisteerimine olema poliitikaks, mida kannustatakse ja propageeritakse.
Vastasel juhul ma ei usu, et saame või saaksime meie väärtuste ja tegevuste standardina omada midagi, mille üle on otsustatud sellises kontekstis.
<D>
(PL) Kõnealune raport on seotud Euroopa 2020. aasta strateegia tähtsate eesmärkidega.
Tuletan teile meelde, et kümneaastase perioodi jooksul peab kõrgharidusega inimeste arv suurenema 10% - 30%-lt 40%-le - ning liikmesriikide kulutused teadusuuringutele ja arengule peavad tõusma 3%.
Sellest rahast tõuseb kasu peamiselt ülikoolidele ja nemad teostavad teadusuuringuid.
Peaksime seega uurima põhjalikult süsteeme, mis on maailma teistes osades kõige edukamaks osutunud.
Ma räägin Ameerika meetoditest seoses ettevõtjate ja ülikoolide vahelise partnerlusega ja sellest, kuidas kohandada teadusuuringute tulemusi turuga, et meie sageli imelised teaduslikud saavutused ei jääks riiulile, vaid võetaks praktiliselt, st ettevõtjad võtaksid, kasutusele.
Teiseks on vajadus võtta tõhusalt kasutusele haridustoetuste süsteem ning kaasata ettevõtjad sellesse süsteemi.
Otsustavalt tuleb toetada doktoriõppe programme, kasutades selleks Euroopa Sotsiaalfondi ja juba olemasolevaid programme, nagu Marie Curie' programm.
Kuidas luua arusaadavaid avaliku sektori partnerluse skeeme, peamiselt osana tehnoloogiaparkidest ja ettevõtete inkubaatoritest?
Kuidas kaasata väikese ja keskmise suurusega ettevõtteid ning kuidas saada ka üliõpilasi suhtlema VKEdega?
Kõik need asjad on väga tähtsad.
Minu arvates on samuti tähtis, et me ei investeeriks ainult tehnoloogia valdkonda, mis on tähtis valdkond.
Peaksime investeerima ka kunstide ja humanitaarteaduse süsteemi, mille üks valdkond võiks olla pühendatud koostööle riigiasutuste ja ettevõtjatega.
Viimane märkus: täna on Hiinas palju üliõpilasi, nagu kogu Euroopa Liiduski.
Ühiste eesmärkide saavutamisest rääkimine on seega meie ühine ülesanne ja ma arvan, et ettevõtjate dialoogis osalemine on tõhus viis edastada konkurente kogu maailmas.
<D>
kirjalikult. - (RO) Euroopa Liit vajab pärast Nice'i lepingut uut institutsioonilist raamistikku ning Lissaboni leping, mis on küll vähem ambitsioonikas kui Euroopa põhiseaduse leping, on hea tekst.
18 liikmesriiki on oma riikide parlamentides Lissaboni lepingu ratifitseerinud.
Iirimaa otsustas ratifitseerida referendumi teel ning Iirimaa kodanikud lükkasid lepingu tagasi.
2001. aastal hääletas Iirimaa ka Nice'i lepingu vastu ning ratifitseeris selle aasta hiljem.
Iirimaa rahva otsus näitab, et selle riigi elanikkond peab ühenduse institutsioonilist ülesehitust keeruliseks.
Meie kohuseks on selgitada Euroopa kodanikele selle lepingu vajalikkust ja sätteid.
See leping käsitleb kliimamuutuse küsimust, määratleb Euroopa majanduse kui sotsiaalse turumajanduse, rõhutab ühise energiapoliitika vajalikkust ja eelkõige annab õigusliku väärtuse Euroopa põhiõiguste hartale.
Lissaboni leping parandab demokraatia taset, suurendades Euroopa Parlamendi volitusi, ja võimaldab pooltel riikide parlamentidel lükata õigusakti ettepanek tagasi juhul, kui leitakse, et see rikub subsidiaarsuse põhimõtet.
Iirimaa rahva otsus näitab meile, et me vajame kohustusi ja suuremat dialoogi, et me peame rohkem ja paremini selle uue lepingu sätteid Euroopa kodanikele selgitama, ning ühtlasi põhjuseid, miks see vajalik on.
<D>
fraktsiooni IND/DEM nimel. - Proua juhataja, tervishoiu alal töötab rohkem inimesi kui mis tahes muus valdkonnas.
Tervishoiutöötajate hulgast tulevad meile esimesena pähe arstid, õed, farmatseudid ja hambaarstid, kelle tööd toetavad radioloogid, laborandid, teadlased, terapeudid, biokeemikud ning tohutu hulk haldus- ja muid töötajaid, kes panevad tervishoiuteenused toimima.
Neile lisaks on veel üks rühm spetsialiste: taimedega ravitsejad, kiropraktikud, osteopaadid, homöopaadid ja dietoloogid, kes eelistavad rohkem loomulikku lähenemist tervisele.
Peale nende on veel lähisugulaste hooldajad - suurim tervishoiutöötajate rühm -, kes rabavad tööd päeval ja ööl, saamata tervishoiusüsteemilt selle eest tasu.
Kui minna tagasi esimese rühma juurde, siis komisjon väljendab oma raportis muret, et tavapärase meditsiini valdkonnas töötavate spetsialistide arv ei ole piisav, et tulla toime kasvava nõudlusega.
Komisjon rõhutab veelgi vajadust tuua noori selle valdkonna elukutsete juurde.
Mõnes riigis ei ole see aga probleem.
Iirimaal tegi 3500 noort eelmisel kuul eksami, püüdes kindlustada endale ühe meditsiinikooli paarisajast õppekohast.
Samuti kavatseb õenduse, ravi jms erialadele kandideerida palju rohkem noori, kui meie ülikoolid soovivad vastu võtta.
Proua volinik, küsimus ei ole noorte meelitamises tervishoiuvaldkonda.
Küsimus on neile praktikavõimaluste pakkumises.
Meie keskkooliõpilased Iirimaal püüdlevad meditsiinikarjääri poole, kuid paraku on see tehtud kättesaamatuks nõudlusele mittevastavate piirmäärade süsteemi tõttu, mis põhjustab suurt spetsialistide puudust.
Tean, et samalaadseid ebakõlasid väljaõppe ja nõudluse vahel esineb ka teistes Euroopa riikides.
Mulle tundub, et teie püüdlus meelitada noori selle valdkonna elukutsete juurde tekitaks neis üksnes pettumust, kuni me ei paku neile erialaoskuste omandamise võimalust.
Kuna me ei ole lasknud neil praktiseerida ja oleme seega kunstlikult loonud spetsialistide puuduse, peame hädaga tooma meditsiinipersonali kolmandatest riikidest - isegi kõige vaesematest riikidest -, jättes sealsed inimesed arstiabita ja põhjustades ajude äravoolu.
Teine tervishoiutöötajate rühm, keda ma nimetasin, näteks taimedega ravitsejad, on raportis kahjuks üldse käsitlemata jäänud.
Nii jääb tunnustamata nende väärtuslik panus eurooplaste tervena hoidmisel ja see ei ole kooskõlas paljude nende eurooplaste sooviga, kes otsivad abi just nendelt spetsialistidelt.
Kõnealune valdkond on väga oluline.
Komisjoni ilmselged katsed suruda seda direktiividega - näiteks vitamiine ja mineraalaineid sisaldavate toidulisandite direktiiviga - tagaplaanile suurendavad veelgi kasvavat lõhet Euroopa Liidu poliitika ja inimeste igapäevaste tervisega seotud valikute vahel.
Lõpetuseks tahaksin rääkida kolmandast, kõige suuremast tervishoiutöötajate rühmast: lähisugulaste hooldajatest.
Nemad vaatavad hoolt vajavate eakate ja puuetega inimeste järele.
Vajame neid iga aastaga üha rohkem, mitte vähem.
Euroopa rahvastiku vananedes ja puuetega inimeste arvu kasvades ei saa me kõnealuseid hooldajaid iseenesestmõistetavaks pidada.
Ainus viis selliste elutähtsate hooldajate püsimajäämiseks on nende töö toetamine.
Ühesõnaga on meie tervishoiutöötajad olulisemad kui kunagi varem.
Komisjonil on õigus, et esile on kerkimas uued ja vanad terviseohud, näiteks nakkushaigused.
Sellele vaatamata peaks komisjon võtma põhjalikult arvesse ka seda, et üha enam esineb kõiki immuunsüsteemi häiretega seotud kroonilisi terviseprobleeme, näiteks astmat, allergiat, hulgiskleroosi, autismi, diabeeti, epilepsiat, fibromüalgiat jpm.
Soovitan komisjonil vaadelda kõiki sagenevaid haigusi ja püüda jõuda epideemiate põhjuste jälile, sest julm ja ühtaegu ebasäästlik on lasta neil kontrollimatult areneda ning üha rohkemaid inimesi mõjutada.
<D>
komisjoni liige. - (EL) Proua juhataja, kõigepealt sooviksin tänada raportööri proua Wallist ja arvamuste koostajaid härra Martinit, härra Brepoelsit ja proua Mathieud silmapaistva töö eest.
Eriti sooviksin tänada siseturu- ja tarbijakaitsekomisjoni esimeest proua McCarthyt tema märkimisväärse panuse eest sellesse konkreetsesse ettepanekusse.
Kokkuleppe saavutamine esimesel lugemisel näitab ühenduse institutsioonide poliitilist tahet tegeleda kahe peamise probleemiga, mis tulenevad hülgetoodetega kauplemisest - nimelt siseturu killustatusega ja vajadusega kaitsta loomade heaolu.
See kokkulepe sisaldab kolme määravat elementi: esimene puudutab siseturu ühtlustamist ja kujutab endast keeldu kaubelda hülgetoodetega Euroopa Liidu turul.
See kehtib nii siin valmistatud kui ka imporditud toodete suhtes.
Nagu te kindlasti teate, kütitakse hülgeid nii ühenduse sees kui ka väljaspool seda.
Hülgeid kasutatakse selleks, et valmistada selliseid tooteid nagu liha, õli, rasv ning samuti tooteid, mis saadakse nende elunditest, karusnahast ja nahast.
Nende toodetega kaubeldakse erinevatel turgudel, sealhulgas ühenduse turg.
Mõne sellise toote puhul, näiteks oomega-3-kapslid või pargitud nahad või karusnahad, on tarbijatel keeruline kui mitte võimatu neid eristada teistest samalaadsetest toodetest, mis ei ole saadud hüljestest.
Hülgeküttimine ja see, kuidas seda teostatakse, on toonud kaasa inimeste ja paljude selliste valitsuste jõulise reaktsiooni ja mure, kes on eriti teadlikud loomade heaolust.
Selle mure on esile kutsunud viis, kuidas hülgeid kütitakse, nende tapmiseks kasutatavad meetodid ning nendega hüljestele tekitatavad piinad.
Avalikkuse meelepaha avaldub ulatuslikus osalemises vastavasisulises avalikus arutelus, kuid see tuleb samuti selgelt välja arvukatest kirjadest ja petitsioonidest, mida olen viimase kahe aasta jooksul saanud.
Kodanikud võivad nüüd olla kindlad, et hülgetooted ei ole turul enam kättesaadavad.
Teine oluline element ettepanekus on inuittide ja teiste põliselanike kogukondade suhtes mõistliku erandi kehtestamine.
Eesmärk on mitte rikkuda traditsiooniliselt hülgejahist sõltuvate kogukondade põhilist majanduslikku ja sotsiaalset õigustikku.
Tuleks märkida, et sedasorti jaht kuulub ajalooliselt nende kultuuri ja kultuurilise identiteedi juurde ning on tuluallikas, mis aitab neil püsima jääda.
Kolmas element on väiksemahulise küttimise suhtes erandi kehtestamine.
Seega lubatakse kalameestel, kes tegelevad mittekorrapärase hülgeküttimisega, viia hülgetooteid turule mittetulunduslikul otstarbel, et katta vastavaid kulutusi, kuid seda üksnes mereressursside säästva haldamise eesmärgil.
Kõnealuse määruse põhiprintsiibi kohaselt ei tohi sellises tegevuses olla mitte mingisugust ärilist aspekti.
Komisjon kiidab heaks üksikasjalikud kohaldamismeetmed, milles selgitatakse seda, kuidas ülalkirjeldatud kahte erandit tuleb kohaldada komiteemenetluse alusel ning Euroopa Parlamendi järelevalvel.
Ma loodan, et samamoodi nagu nõukogu ja komisjon toetab ka Euroopa Parlament üldjoontes seda konkreetset kompromissipaketti.
Kõnealuses tekstis nähakse ette siseturu ühtlustamine ja samal ajal püütakse leida lahendus Euroopa kodanike murele loomade heaolu pärast seoses hülgeküttimisega.
Euroopa Komisjon võib kogu kompromissipaketi tervikuna heaks kiita, et saavutada kõnealuse määrusega seotud kokkulepe esimesel lugemisel.
<D>
fraktsiooni PPE-DE nimel. - (DE) Proua juhataja, volinik, daamid ja härrad, loomkatseid käsitlev direktiiv tugineb kolmele põhimõttele: asendamine, vähendamine ja täiustamine.
Meie eesmärk on loomkatsete asendamine, vähendamine ja täiustamine.
Selle saavutamiseks on meil vaja töötada välja alternatiivsed meetodid ja neid edendada.
Sellele lisaks peame leidma kompromissi loomade heaolu ja teadusuuringute vahel, asetades samas rõhu inimeste tervisele.
Härra volinik, te olete ka ise rõhutanud, et meil peavad kõikides liikmesriikides olema ühesugused standardid.
Praegune õigusakti ettepanek tugineb loomade kaitset ja heaolu käsitlevale ühenduse tegevuskavale ning loomatervishoiustrateegiale.
Me tahame tagada kõrgetasemelise kaitse ja kõrged standardid Euroopa Liidus ja kogu maailmas.
Loomkatsete täielik keelustamine ilma, et sobiva asendusvahendina oleks võimalik kasutada teisi meetodeid, muudaks siiski valdava osa Euroopa Liidus loomkatsetele tuginevatest uuringutest peaaegu teostamatuks.
Uurimisprojekte tuleks hakata läbi viima välismaal, me kaotaksime need ulatuslikud teadmised, mis meil praegu on, ning me muudaksime end täielikult teistest riikidest sõltuvaks.
Seetõttu on oluline jõuda kompromissile ning põllumajanduse ja maaelu arengu komisjon on esitanud hea kompromissi.
Ma möönan, et erinevate vaatenurkade tasakaalustamine ei ole kerge, kuid inimeste jaoks, kes on haiged, võib tegemist olla elu ja surma küsimusega.
Põllumajanduse ja maaelu arengu komisjonis 31. märtsil toimunud hääletuse tulemused vastavad nendele nõuetele.
Me peame toetama kompromissi, millele 72% parlamendikomisjonist heakskiidu andis.
Seetõttu kutsun kõiki Euroopa Parlamendi liikmeid tagasi lükkama kõige kaugemale ulatuvaid muudatusettepanekuid ning hääletama Euroopa Rahvapartei (Kristlike Demokraatide) ja Euroopa Demokraatide fraktsiooni ning Euroopa Parlamendi Sotsiaaldemokraatide fraktsiooni muudatusettepanekute poolt.
Minu suur tänu kuulub peale raportööri ka paljudele kolleegidele siin Euroopa Parlamendis.
<D>
Me peame tunnistama, et alates sellest, kui komisjon esitas 2005. aastal oma esimese selleteemalise üleskutse, ei ole romide lõimimiseks piisavalt tehtud.
Esimene samm selles suunas oleks töötada välja romide hariduse edendamise poliitika.
Seda poliitikat peaks lisaks riigile ellu viima ka vabaühendused, kes ei peaks enam seadma oma põhieesmärgiks diskrimineerimisjuhtude kindlakstegemise, vaid etniliste rühmade harimise.
See lahendus ei põhine üksnes ametivõimude kohustuste täitmisel, vaid ka romide kogukondadel.
Mõned romide tööpuuduse põhjused on seotud kirjaoskamatusega ning hariduse ja ametialase kutseoskuse puudumisega, rääkimata teabele juurdepääsu puudumisest.
Seda etnilist rühma puudutavat haridusreformi saab läbi viia kolmel viisil: kirjaoskamatuse vähendamine, õpingute lõpetamise tagamine ning ametialane spetsialiseerumine ja ümberõpe.
Selline reform peab austama romide erilist kultuuri ja traditsioone, sidudes haridussüsteemi samas Euroopa kultuuri ja tsivilisatsiooni väärtustega.
Kutsun komisjoni üles töötama välja ühtse kava romide üleeuroopaliseks lõimimiseks, mis põhineks olemasolevate valitsusvaheliste ja vabaühenduste projektide koostööl.
See hõlmab ka projekte, milles osalevad haridusasutuste esindajad.
Sihiks peaks olema kvaliteetsele haridusele juurdepääsu suurem tähtsustamine, et see muutuks ühenduse poliitika põhieesmärgiks.
<D>
(IT) Austatud juhataja, kallid kolleegid, ka mina ootasin kannatamatult sõnajärge, et saaksin väljendada oma tänu töö eest, mida tegi eelkõige Guido Sacconi, kes on nüüdseks omandanud kogemused, mis aitavad tal lahendada ka kõige raskemaid juhtumeid, kuid muidugi ka eesistujariik Prantsusmaa, nõukogu ja komisjon.
Nende kooskõlastatud jõupingutused on võimaldanud meil jõuda lõpule kõigi nende kliimaettepanekutega ning eriti sellega, mis käsitleb autosektorit, mis, nagu paljud ütlesid, valmistas muret praeguse majandusliku olukorra tõttu.
Paljud esinejad on täna öelnud, et need on ambitsioonikad sihtmärgid, alates algsetest aastaks 2012 kuni lõplikeni aastaks 2020, ja et oli tark otsus valida see ühtne ajavahemik, mis samuti kehtib ka muude raportite puhul, mille me järgmise paari päeva jooksul vastu võtame.
Samuti nõustun ma otsusega võtta astmestatud trahvisüsteem kasutusele järk-järgult ja võimalusega võtta arvesse vähendamist, mis saavutatakse ökoinnovatsiooni kasutamise kaudu.
Kõik need asjad sündisid institutsioonidevahelistel kolmepoolsetel kõnelustel ja minu arvates on need võimaldanud meil leida lahendused, mis praegusel tundlikul ajal vähendavad majanduslikku kulukust tootjatele, ilma üldisi sihtmärke mõjutamata.
Selle näiteks on superpreemiate kasutuselevõtt autodele, mille süsinikdioksiidi heide on vähem kui 50 grammi kilomeetri kohta.
Seda küll arvestades sooviksin ka mina osutada, et väga tõenäoliselt tähendab omaksvõetud lähenemisviis, mille kohaselt saasteainete heitkoguste piirväärtus kasvab koos sõiduki kaaluga, seda, et väiksemate sõidukite puhul ei kehti üldine reegel, mille kohaselt "kõige suurem saastaja maksab kõige rohkem”.
Sellegipoolest oleme tulemusega rahul ja hääletame rõõmuga käesoleva raporti poolt.
<D>
kirjalikult. - (PL) Ühtekuuluvuspoliitika, millele kulub 33% ELi eelarvest, on kõigi ELi riikide jaoks äärmiselt oluline.
Poola osaleb hea meelega mis tahes meetmete rakendamisel, mis on kavandatud ühiskonna täielikuks majanduslikuks integreerimiseks Euroopas ja väiksemate piirkondade tasandil erinevuste vähendamiseks.
Minu meelest on ühtekuuluvuspoliitika raames võetud meetmed aluseks säästva arengu edendamisel ning töötuse, vaesuse ja sotsiaalse tõrjutuse kaotamisel, mis põhjustavad Euroopas tõsiseid sotsiaalseid ja majanduslikke probleeme.
Koostöö Euroopa kõikide riikide vahel ja kogemuste vahetamine on selles osas eriti olulised.
ELi säästvat arengut aeglustavad probleemid, sealhulgas madal sissetulek, puudulik infrastruktuur ja vähene sotsiaalne liikuvus, mõjutavad põhiliselt maapiirkondi.
Olukorda raskendavad inimeste kasvav lahkumine maalt ja suurenev sotsiaalne tõrjutus nendes piirkondades.
Euroopa ühtekuuluvuspoliitika probleemidele 21. sajandi alguses lisanduvad veel sisuliselt välised probleemid, nagu näiteks Euroopa Liidu ja USA järjest suurenevad arenguerinevused.
Ajavahemikul 1995-2005 oli tootlikkuse kasv Euroopas palju väiksem kui Ameerika Ühendriikides või Jaapanis.
See avaldab märkimisväärset mõju konkurentsivõime langusele Euroopa turul.
Ma tahaksin tänada Gábor Harangozód nendele küsimustele tähelepanu juhtimise eest.
<D>
Venemaa on riik, kus sageli ei austata demokraatia aluspõhimõtteid.
Venemaa on kurikuulus inimõiguste rikkumise, sõnavabaduse piiramise, sealhulgas arvamusvabaduse piiramise poolest.
President Medvedev ja peaminister Putin mõjutavad Vene meediat.
Viimane ei saa seetõttu täita oma eesmärki, milleks on usaldusväärse teabe levitamine.
Me peaksime siiski silmas pidama, et Venemaa on üks meie peamisi partnereid.
Venemaal on juhtiv roll rahvusvahelisel tasandil.
Ta on ka suur energiatarnija ja tähtis kaubanduspartner.
Minu arvates peaksime Venemaa tegude suhtes valjult ja selgelt sõna võtma.
Me peaksime kritiseerima teda puudujääkide pärast demokraatias, suutmatuse pärast austada kodanikuvabadusi ning teiste riikide territoriaalse terviklikkuse ja suveräänsuse rikkumise pärast.
Me peaksime kutsuma Venemaad üles austama rahvusvähemuste õigusi ja järgima rahvusvahelisi lepinguid, mille ta on sõlminud.
Ma pean silmas ÜRO hartat, Euroopa inimõiguste konventsiooni ja energiaharta lepingut.
Samal ajal peame aga meeles pidama, et partnerlus Venemaaga on väga oluline küsimus kogu Euroopa Liidu ja kogu Euroopa jaoks.
<D>
(IT) Proua juhataja, daamid ja härrad, Amalia Sartori suurepärane töö näib olevat parim õigusloomeline tulemus kemikaalide töötlemise teatud aspekte käsitleva määruse uuendamiseks ja parandamiseks.
Raport ei ole kiiduväärne ainult seetõttu, et see vastab ÜRO harmoneerimisprogrammile; lisaks näib see kooskõlaline, pöörates tähelepanu nii tootjate kui tarbijate vajadustele ning loomulikult ka keskkonnale, kuivõrd see on objektiivselt võimalik.
Nagu tavaliselt ei ole mõned minu kolleegid täielikult rahul.
Mulle jääb mulje, et see on tingitud tehnoloogia ja teaduse arengu valguses toimuvast ideoloogilisest radikaliseerumisest, mis liigagi sageli püüab meid keskkonnakaitse ettekäändel sunnile allutada.
Samal ajal seavad Euroopa Liidust välja jäävad riigid, näiteks Hiina, mainitutest hoopis erinevatel põhjustel esikohale majanduse ning lubavad kemikaale toota, transportida ja ladustada tingimustel, mis rikuvad tõsiselt kõike seda, mida me siin õigustatult kaitsta tahame.
Amalia Sartori raport on pöördeline samm ainete klassifitseerimise ühtlustamise ning ohtlike ainete ja segude märgistamise ja pakendamise standardite kehtestamise suunas.
Kahtlemata aitab see suurendada tarbijate, töötajate ja keskkonna ohutust ning vähendada ohte nende tervisele ja ohutusele.
Praegu on riikidel võimalik klassifitseerida sama ainet väga erinevalt, lähtudes erinevatest kehtivatest klassifitseerimissüsteemidest, ning nende erinevuste ulatuslikkus võib iseenesest olla ohtlik.
Euroopas ohtlike ainete hulka liigitatud ainete sildil ei pruugi näiteks Hiinas olla üldse mingeid hoiatusi.
Lisaks ebaõiglase konkurentsieelise loomisele on selline olukord tõsiseks ohuks tarbijatele kogu maailmas ning see, daamid ja härrad, kehtib kahjuks eriti globaalsel turul, kuigi te seda sageli kritiseerite.
<D>
fraktsiooni PSE nimel. - (DE) Proua juhataja, riigisekretär Lobo Antunes on siin veenvalt demonstreerinud nõukogu jõupingutusi.
Mul pole sellele, mida minister ütles, midagi lisada.
Meie fraktsioon toetab täielikult teie jõupingutusi teha selgeks, et Euroopa Liit tahab anda tugeva toetuse mitte ainult moratooriumile, vaid ka kavatsusele surmanuhtlus kogu maailmas keelata.
Nagu eelmine kõneleja ütles, on Euroopa Parlament sel aastal juba kaks korda teatanud: see parlament juhib lahingut surmanuhtluse keelamiseks.
Meie kui Euroopa sotsiaaldemokraatide jaoks tähendab surmanuhtlus madalaimat punkti inimeetikas.
Ma olen pärit maalt, kus põhiseaduse esimene artikkel on inimväärikus.
Igaühe ning valitsuse iga määruse kohus on seda säilitada ja kaitsta.
See on mu kodumaa põhiseaduse sõnum.
Selle sõnumi alusel oleme me Euroopa Liidus koostanud põhiõiguste harta, mille esmane sõnum on selline: inimväärikus on Euroopa Liidu kõige esimene põhimõte.
Lühidalt öeldes, surmanuhtlus käib inimväärikuse vastu.
See on inimolendi alandamine tema eksistentsi madalaima punktini.
Iga viimase kui ühe kõlbelise demokraadi kohus on selline asi keelata.
Me võitleme selle eest, et Euroopa Liit moratooriumi toetaks.
Miks siis ei ole nõukogus konsensust?
Nõukogus on üks liikmesriik, kes boikoteerib Euroopa Liidu ühist resolutsiooni.
Ma ei kõhkle teda siin avalikult nimetamast.
See on Poola valitsus, kes ei taha, et me selle fundamentaalse otsuse teeksime.
Ta seob surmanuhtluse küsimuse teiste küsimustega ja ütleb: kui ka teised seovad oma arvamuse selles küsimuses abortide ja eutanaasia küsimusega, siis oleme meiegi valmis surmanuhtluse vastu välja astuma.
See on otsitud vastuväide!
Mispärast?
Seletan teile hea meelega.
Peaksin teile ette lugema ühe tsitaadi, mis on pärit raadiointervjuust selle aasta 28. juulil.
Tsiteerin: "Mina isiklikult olin, olen ja jään ka edaspidi surmanuhtluse poolt.
Tagasipöördumine selle karistuse juurde ei ole praegusel hetkel võimalik, kuid ma arvestan asjaoluga, et tulevikus võib ELis hakata valitsema soodsam keskkond.”
Lech Kaczyñski, Poola Vabariigi president.
See ongi põhjus, miks siiani pole olnud Euroopa Ülemkogu resolutsiooni selle moratooriumi kohta.
Poola president pooldab surmanuhtlust ja loodab, et Euroopa Liidus võib edaspidi tekkida soodsam keskkond selle taaskehtestamiseks.
Sellepärast ma ütlen: see parlament on siin selleks, et tagada, et Euroopa jääb surmanuhtluse vastu.
See on olulise tähtsusega punkt.
(Aplaus)
Senikaua, kui meil, Euroopa Parlamendi sotsiaaldemokraatidel, on mingit mõjuvõimu, me teeme seda.
Tahaksin siiski esitada ühe küsimuse: härra Lobo Antunes, mitte teile isiklikult, vaid ülejäänud 26 riigi riigipeadele ja valitsusjuhtidele.
Kui kaua kavatsevad ülejäänud 26 riigipead ja valitsusjuhti seda taluda ja vaikida tõsiasja puhul, et surmanuhtluse pooldaja, kes üsna avalikult seda ise tunnistab, saab Euroopa Ülemkogu selles küsimuses takistada?
Ka sellele tahame me vastust.
(Aplaus)
<D>
kirjalikult. - (HU) Schengeni koostöö võib võtta paljusid erinevaid vorme.
Välja võib valida väga paljusid rakendusi ja neid põhjalikult uurida.
Usun, et Euroopa Parlamendi liikmena tuleks praegu mainida, et üks põhitingimusi inimeste vabaks liikumiseks on see, et kogu Schengeni süsteem toimiks tõhusalt ja oleks rajatud vastastikusele usaldusele.
Piirikontrollid, meie ühine viisapoliitika, piiriülene politseikoostöö ja andmekaitseküsimused on vaid selle tervikliku süsteemi osad.
Need on erinevad teemad, ent neid kõiki ühendab üks tähtis tegur.
Euroopa kodanikele on antud ja antakse iga päev nii palju täiendavat vabadust, mis nende jaoks sümboliseerib ühte Euroopa Liidu olemasolu kõige ilmsemat kordaminekut.
Valijaskonna esindajana liikmesriigis, mis liitus vaid paar aastat tagasi, võin seda rõõmuga kinnitada.
Kui Portugali Euroopa Liidu eesistumise ajal ei oleks tehtud ettepanekut, ei saaks uued liikmesriigid olla osa Schengeni süsteemist.
Uusim (teine) Schengeni teabesüsteemi versioon ei tööta praegu ikka veel.
Selle vabaduse säilitamine on komisjoni ja liikmesriikide kohustus, teema, millele viidati ka kahes päevakorras olevas küsimuses.
Euroopa Parlament jagab samuti seda vastutust ning just seetõttu peangi ma sekkuma kodanike vabadusega seotud küsimustesse.
Seega toetan täielikult raportööri pingutusi ja nõustun tema ettepanekutega.
<D>
Euroopa Komisjoni asepresident. - Härra juhataja, austatud parlamendiliikmed, tänan teid huvitavate märkuste eest.
Olen väga rõõmus, et saan siin arutelul osaleda, sest kui komisjon hakkas arutama ettepanekut suurendada läbipaistvust ELi rahaliste vahendite saajate kohta, siis avaldati seda teavet ainult kahes riigis: Taanis ja Eestis.
Nüüd on see arv 13 ja lõpuks juhtub see kõigis riikides.
See on Euroopa otsustusprotsessi mõistes väga kiire.
Sooviksin ainult teha mõned faktilised märkused.
Eelkõige, mida siin nimetati - abisaajate avaldamine - toimub täielikult ühenduse andmekaitse õigusakte austades.
See on ettepanekus juba sätestatud.
Mitu inimest tõstatas küsimuse teabe avaldamisest struktuurifondidega seoses, kuid absoluutselt sama loogika kehtib struktuurifondide puhul, mille suhtes kohaldatakse sama finantsmääruse artiklit 53b.
Seega siin vahet pole.
Kõik tasud, mis makstakse Euroopa eelarvest, on avalikud, sealhulgas kõige kõrgemate ametnike ja komisjoni liikmete palgad.
See on täiesti avalik.
Seega pole siin midagi - ja see olnud avalik personalieeskirjade vastuvõtmisest alates.
Sooviksin paluda parlamendil kiita heaks komisjoni lähenemisviis, nii nagu see kajastub ettepanekus.
Me tunneme poolehoidu mõnede väljapakutud muudatusettepanekute sisu suhtes ja mõned leiavad kajastamist rakendusaktides või lõplikus tekstis, mille võtab vastu nõukogu pärast eesistujariigi kompromissversiooni esitamist.
Olen kindel, et nüüd esitatud uuendused muudavad määruse 1290/2005 selle praeguse sisuga võrreldes veelgi tõhusamaks õigusaktiks.
<D>
Proua juhataja, saabusin just Helmandi ja Kandahari provintsist.
Olen nõus, et stabiilsuseta ei toimu edasiminekut; stabiilsus tähendab head valitsemistava, see tähendab sõjaväge ja politseijõude.
Ma arvan, et mitmed meie Euroopa liitlased ei lähe Afganistani puudutavates küsimustes sõnadest kaugemale.
Vajame seal rohkem sõjalisi jõude, vajame paremat paindlikkust, vajame suuremat toetust ISAFi missioonile Afganistanis.
Politsei missioonist rääkides teeb EL seal head tööd, kuid selle jõupingutused ei ole võrreldavad Ameerika panuse suurusega.
Politseikoolituse osas peaks toimima asjakohane kooskõlastamine eurooplaste ja ameeriklaste vahel.
Lõpuks sooviksin hukka mõista André Brie märkused, kui ta kõneles Talibanist ja ameeriklastest ühe hingetõmbega, pean seda häbiväärseks.
Talibani väed mõrvavad oma rahvast, liitlased on seal toetamaks kohalikku elanikkonda.
<D>
komisjoni asepresident. - Austatud juhataja, mul on väga hea meel anda Euroopa Parlamendile aru meetmete kohta, mida komisjon on võtnud seoses Euroopa õhuruumis valitseva kriisi tagajärgedega pärast Eyjafjallajökulli purskamist.
Parlamendiliikmed teavad, et tühistatud on 84 000 lendu ja see mõjutab tuhandeid reisijaid.
Nagu te teate, korraldas Eurocontrol esmaspäeva hommikul meie algatusel telefonikonverentsi ja komisjon osales eile pärastlõunal aktiivselt transpordiministrite nõukogu erakorralisel nõupidamisel.
Pärast seda nõupidamist võib minu meelest edastada neli peamist sõnumit.
Kõik transpordiministrid toetavad üleeuroopalisi kooskõlastatud meetmeid vastuseks sellele kriisile.
Riigi tasandi lahendused ei ole tulemuslikud sedalaadi probleemide lahendamisel, mis mõjutavad maailma õhuruumi.
Ma pean rõhutama, et transpordiministrid olid väga koostööaltid ja meil oli palju telefonivestlusi, milles kõik väljendasid valmisolekut võtta vastutust ja teha koostööd.
Teine oluline punkt on see, et kõige tähtsam kaalutlus on ohutus.
Ohutuse puhul ei saa olla mingeid kompromisse.
Ohutus on meie põhiline eesmärk ja jääb selleks.
Me peame tagama oma kodanike kaitse kõrgeimate standardite kohaselt.
Kolmas põhimõte on see, et ministrid leppisid kokku Euroopa õhuruumi järkjärgulises ja kooskõlastatud avamises, tagades samas ohutuse.
Õhuruumi hakati Eurocontroli kaudu avama täna hommikul alates kella 8.
Otsus hõlmab kolme liiki tsoone, kusjuures see jaotus põhineb saastatuse astmel.
Esimene tsoon asub pursete keskmes ja seal kehtib täielik lennukeeld, kuna seal ei ole võimalik ohutust tagada.
Teine tsoon on selline, kus lennuliikluse koostöö ei ole põhimõtteliselt takistatud, ehkki seal leidub tuhka.
See tsoon on vaja kinnitada, ja otsuseid lendamise kohta teevad liikmesriikide ametiasutused kooskõlastatult.
Kolmandat tsooni tuhk ei mõjuta ja seega seal lendamisele piiranguid ei seata.
Eurocontrol edastab riikide ametiasutustele iga kuue tunni järel kaardid koos asjakohase teabega.
Neljandaks, tänu nendele meetmetele võib lõpuks ometi oodata ühtse Euroopa taeva programmi ja eelkõige võrguhaldaja funktsioonide rakendumist.
Ma tean, et pärast ühtset Euroopa taevast käsitlevate õigusaktide teise paketi edu eelmisel aastal võin ma arvestada Euroopa Parlamendi tugeva toetusega.
Te teate - ja ka minister mainis seda -, et riigiabiga seotud küsimuste arutamiseks on loodud volinike töörühm.
Eile rääkisin ma lennuettevõtjate esindajatega ja nad ütlesid, et nad lihtsalt ei ole veel valmis oma kahjusid hindama.
Kõiki majanduslikke tagajärgi arvestades on nende jaoks põhiküsimus lendudega jätkamine.
Kõige tähtsam on lennuliikluse taastamise süsteem.
Me ei peaks ülemäära muretsema riigiabi ega muude õhutranspordi sektori abistamiseks võetavate meetmete pärast.
Reisijate õigused on veel üks oluline küsimus, ja reisijate õiguste järgimine tuleb tagada.
Eeskirjad on head.
Kõik on nõus, et eeskirjad on head.
Küsimus on nende rakendamises - see aga on jällegi liikmesriikide kätes.
Me peaksime tõepoolest selle küsimusega tegelema ja pakkuma välja ideid, kuidas nende eeskirjade järgimist paremini tagada.
Nüüd tahaksin ma kommenteerida seda, mida mina nimetaksin teadlikeks katseteks tekitada segadust küsimustes, nagu kes peaks mida tegema, kes on mida teinud ja milliseid süsteeme kasutatakse.
On selge, et mõnes riigis on tulemas valimised jne, kuid kõik pärast vulkaani purskamist tehtud otsused põhinesid sedalaadi olukorras käitumise olemasoleval kokkulepitud korral.
Tegemist on valitsustevahelise süsteemiga; õhuruumi küsimus on riikide pädevuses.
Komisjon ei ole see, kes annab korraldusi, vaid on olemas riikide süsteeme reguleerivad eeskirjad, ning Euroopa süsteem - ma kordan - põhineb olemasoleval teabel ja olemasolevatel hinnangutel.
Selles süsteemis ei ole midagi halba.
Nüüd võime hakata mõtlema, kuidas seda süsteemi muuta.
Me hakkasime seda eile arutama.
On täiesti vale öelda, et Euroopa süsteem on läbinisti ebaõnnestunud.
Tegemist oli ja on erakordse juhtumiga.
Sellise vulkaani purskamine ja ootamatult laia ulatusega tuhapilv on nähtused, mida maailmas on väga harva juhtunud - see ei ole nagu lumi vms, mida sageli ette tuleb.
Juba nädalavahetusel oli selge, et olukord on muutumas väga erakorraliseks, ja meil oli nädalavahetusel mitu arutelu selle üle, kuidas seda probleemi lahendama hakata.
Väide, et transpordiministrid oleksid pidanud kohe sekkuma, on täiesti vastuolus meie arusaamaga sellest, kuidas asju Euroopa Liidus korraldatakse.
Sedasorti otsuseid teevad sõltumatud eksperdid ja sõltumatud organid.
Me olime koos minister López Garridoga pühapäeval Eurocontrolis ning mina olin kontaktis kõikide suuremate liikmesriikide transpordiministritega.
Me olime valmis vastutust võtma ja küsima, mida meilt olukorra lahendamiseks oodatakse.
Need ei saa siiski olla meelevaldsed otsused, vaid neid peab tegema vastav organ.
See organ korraldas kohtumise ja me arutasime temaga olukorda pühapäeval.
Tegemist oli väga keeruliste aruteludega, sest küsimuse all olid inimeste elud.
Esmaspäeva hommikul toimus Eurocontroli erakorraline kohtumine, kus lepiti kokku nn vabadel tsoonidel põhinevas süsteemis.
Me olime väga rahul, et Eurocontrol on koostööaldis.
Kordan veel, et see küsimus ei ole üldse ühenduse pädevuses, kuid juhtunu on näidanud, et riigipõhine lähenemine on aegunud.
Nüüd on meil kindlasti uus ajend sellistele sündmustele reageerimise üleeuroopalise süsteemi väljatöötamiseks ja selliste olukordade reguleerimiseks.
Muidugi tuleb meil hinnata ka tagajärgi ja tulemusi.
Põhiline - nagu on öelnud kõik, sealhulgas lennuettevõtjad, - oli see, et väga tähtis on lennuliiklus uuesti avada.
Mis puudutab reisijaid, siis kõige olulisem on saada inimesed tagasi koju või nende sihtkohtadesse.
See oli eile peateema.
Kokkuvõttes: me oleme teinud aktiivselt koostööd nõukogu ja Eurocontroliga olukorra jälgimiseks ning vajaduse korral uute otsuste tegemiseks.
Praeguseks välja pakutud süsteem on üsnagi sobiv suurema osa lennuliikluse taastamiseks.
<D>
komisjoni liige. - Härra juhataja, kõigepealt sooviksin rõhutada, et komisjon on tegutsenud heas usus rangelt kõiki asjakohaseid õigusnorme järgides.
Me pole kunagi otsinud konflikti ombudsmaniga, veel vähem Euroopa Parlamendiga.
Meie seisukoht seisnes selles, et ombudsman peaks meie positsiooni tunnustama.
Meie lähtekohaks on, et aastate jooksul on konverentsitõlkidest abiteenistujate töötingimusi järjest rohkem vastavusse viidud personalieeskirjadega.
Alates 2000. aastast kohaldatakse vabakutselise konverentsitõlkide suhtes personalieeskirju, seda pärast Euroopa Liidu Nõukogu otsust, et nad saavad maksta Euroopa institutsioonidest saadavatelt sissetulekutelt ühenduse maksu ja mitte vastava liikmesriigi oma.
Seejärel, alates 2004. aastast on nende suhtes kohaldatud ühenduste muude teenistujate teenistustingimuste artiklit 90, millest tulenevalt neid kutsutakse nüüd konverentsitõlkidest abiteenistujateks.
Vanusepiirang 65 eluaastat on üks personalieeskirjades sisalduvaid reegleid, mis hõlmab institutsioonides töötavaid personalikategooriaid, olgu siis tegemist ajutiste või lepinguliste ametnike või abipersonaliga või parlamendiliikmete assistentidega, seda pärast seda, kui hiljuti võeti selle kohta vastu uus määrus.
Komisjon, aga ka Euroopa Parlament kohaldasid seda reeglit vabakutseliste konverentsitõlkide suhtes ajavahemikus 2000-2004.
Pärast Esimese Astme Kohtu 2004. aasta otsust, milles märgiti, et üle 65aastaste vabakutseliste konverentsitõlkide tööle mittevõtmine kujutab diskrimineerimist, peatasid institutsioonid selle reegli kohaldamise.
Pärast selle otsuse edasikaebamist kuulutas kohus selle kehtetuks.
Sellest tulenevalt hakkas komisjon seda reeglit taas kohaldama.
Kuna selles küsimuses enam kohtuotsust ei ole, mõistame me seda selliselt, et varasem reegel kehtib ja et komisjon peab kohaldama eeskirju, mis tulenevad nõukogu 2000. aasta määrusest ja lõpetama 65 aasta vanuses inimestega töösuhte täpselt nagu teiste töötajate puhul
Institutsioonide tõlketeenistuste õigus võtta vabakutselisi konverentsitõlke tööle vastavalt nende vajadusele on konverentsitõlketeenuse eduka tagamise nurgakiviks.
Tänu sellele on võimalik katta enamik regulaarsest ja ettenähtavast nõudlusest alaliste tõlkijatega, samas kui nõudluse muutumisel ja aktiveerumisel lahendatakse olukord vabakutseliste konverentsitõlkide abil.
See järeleproovitud ja kontrollitud süsteem on võimaldanud institutsioonidel rahuldada tõlkevajadust nõudluse alusel, sealhulgas saavutades edu kõige uuemate laienemiste käigus, hoides samas kulusid range kontrolli all.
See lähenemisviis toetab ka noorte konverentsitõlkide koolitamise aktiivset poliitikat.
Lõpetuseks sooviksin väljendada oma heameelt väga positiivsete kontaktide üle selles küsimuses Euroopa Parlamendi ja komisjoni vahel ning eriti tahaksin tänada asepresident Martínez Martínezi tema väärtuslike kontaktide eest minu kolleegi volinik Orbaniga eelmises etapis.
<D>
(RO) Härra juhataja, kallid kolleegid, avaldust, et naiste õigused on inimõiguste lahutamatu osa, võidakse pidada tautoloogiaks, kuna need on loomupäraselt omased.
Tegelikkus näitab, et neid eiratakse vaid sõnaliselt.
Me oleme hiljuti välja mõelnud viivitused aastatuhande arengueesmärkide saavutamisel, milles naised on sihtgrupiks, kuid ka oluliseks teguriks protsessi kiirendamisel.
Elena Valenciano suurepärases raportis on tehtud nõukogule ja komisjonile ettepanek kaaluda soolise mõõte lisamist dialoogi partnerriikidega.
Siiski, dialoogis on kaasatud vähemalt kaks osapoolt ja meie kujutame üht nendest.
Me arvame, et meetmete tõhusus naiste õiguste edendamiseks ja kaitsmiseks, samuti nende rakendamise kontrollimine, sõltub samuti Euroopa parteidest, institutsioonidest ja meie valitsuste tundlikkusest soo küsimuste suhtes.
Need on tingitud nende enda soolise võrdõiguslikkuse alases plaanis sätestatud eesmärkide saavutamisest.
Me ei pea välja mõtlema selliseid kriteeriume nägemaks, et Euroopa Liidus on valitsusi, kus ei ole ühtegi naist, ja teisi, kus ebakriitiliselt kaitstakse traditsioone ja tavasid naiste õiguste rikkumises.
Me kõik teame, et otsus algatada dialoogi inimõiguste alal on võetud vastu tuginedes mitmetele kriteeriumidele, mis on nõukogu poolt sätestatud, kui teatavad olukorrad partnerriikides on murettekitavad.
Isegi optimistlikul juhul, et kõik nõukogu liikmed toetavad naiste õigusi, ikkagi kahtlen, mis eeskuju seame riigile nõudes meetmeid esindatusel poliitilistes struktuurides.
Kahjuks see märkus puudutab ka Euroopa Parlamenti, kus on suuri varusid selles osas, mis puudutab reforme tasakaalustatud soolise vahekorra saavutamise suunas meie enda struktuurides.
Nõuame sidusust väidete ja tegude vahel Euroopa institutsioonides ja liikmesriikides.
On oluline säilitada sidusus ühenduse poliitika ja meetmete vahel nii, et see ei avaldaks negatiivset mõju partnerriikide naiste suutlikkuse meetmetele.
Rääkida naistest on oluline, kuid veel olulisem on lasta naistel rääkida, et parandada poliitilist kliimat, rahustada protsesse ja vähendada korruptsiooni kogu maailmas.
<D>
Proua juhataja, esmalt ma tervitan kokkuleppe põhimõtet.
Ühendriikide ja ELi vaheline leping, kui selle üle on lõpuks läbi räägitud, saab olema suur ja ajalooline areng.
ELi lennundusettevõtete jaoks tähendab see rohkem Atlandi-üleseid lende Ühendriikidesse.
See on samuti hea lennureisijate seisukohalt, kuna see toob kaasa enam lennuliine, suurema konkurentsi ja madalamad lennuhinnad.
Me oleme juba positiivset mõju, mis avaldub tohutus reisijate arvu suurenemises, mida odavlennufirmad lennundussektorile avaldavad, Euroopas näinud.
Ma avaldan austust ELi läbirääkijatele, kes osalevad nendes väga rasketes läbirääkimistes.
Need ei ole veel läbi ning nad nõuavad palju kannatust ning diplomaatilisust, kuid kui need lõpevad, on lõpptulemus loodetavasti ootamist väärt.
Ma loodan siiralt, et esiletõusvad lepinguga seotud probleemid on võimalik ületada.
Ma nõustun nende probleemide suhtes kõigi eelkõnelejatega.
Me peame jääma kindlaks sellele, et see peab olema 50:50 leping ning et päeva lõpuks me võiksime hoida Euroopa lippu kõrgel, jäädes kindlaks sellele, et ükskõik mida nemad püüdlevad, meie püüdleme sama.
Ma usun, et Ühendriikide ametiasutuste piirangud seoses julgeolekukaalutlustel isikuandmete nõudmisega on täiesti ebamõistlikud.
Me peame kindlustama, et sellest ei kujune ELi reisijatele piirangut Ühendiriikidesse minekuks, sest kui me seda konkreetset probleemi ei lahenda, kujuneb sellest peamine tõke.
Ma olen järgnevalt väga kolkalik ja provintslik.
Minu teine mure on see, et Shannoni lennuväli on esimene rahvusvaheline Atlandi-ülene lennujaam Iirimaal.
See oli pikka aega paljudele väravaks Euroopasse, kuid nüüd selle lepingu alusel kohustuslik peatumine Shannonis kaob.
See õõnestab faktiliselt Shannoni lennujaama elujõulisust ning omab suuri tagajärgi Mid-West'i piirkonnale, mis on väga madalalt arenenud piirkond.
Kuid see ei ole Euroopa, vaid Iiri valitsuse mure.
Taas, lõppeks vajab EL seda lepingut ning reisijad vajavad seda lepingut - kuid mitte iga hinnaga.
<D>
(PL) Härra juhataja, proua Malmström, proua Wallström, selle asemel, et teha suuri sõnu - ja mulle tundub, et siin Euroopa Parlamendis on suurte sõnade inflatsioon - tasub mõelda selle üle, miks iirlased ütlesid "jah”, kui nad eelmisel aastal ütlesid "ei”.
Arvan, et need, kes ütlevad, et see oli kriis, mis iirlased Lissaboni lepingu sülelusse tõukas, lihtsustavad kõvasti seda küsimust.
Paistab, et peamine põhjus, miks Rohelise Saare elanikud iirlased lepingut toetasid, on kõik see, mille nad vahepeal Euroopa Liidult endale kindlustasid.
Iirlased garanteerisid endale ja kõigile liikmesriikidele omaenda, rahvusliku voliniku.
Selle eest tuleks Iirimaad tänada.
EL on ka kindlalt lubanud, et ei hakka Iirimaal maksude osas sekkuma, ja just tänu Dublinile.
See võiks anda tunnistust lõplikust loobumisest Saksamaa ja Prantsusmaa plaanidest Euroopa Liidu maksusüsteemi standardimiseks.
Lõpuks on Brüssel lubanud, et ei sekku Iiri Vabariigi seadusandlusesse moraali ja ühiskondlike normide valdkonnas, kaasa arvatud sündimata laste kaitse.
Iirimaa valitsust ja rahvast tuleks nende tõhusate läbirääkimiste puhul õnnitleda.
Omamoodi naljakas on näha nende inimeste rõõmu, kes on rahul Iirimaa referendumi tulemustega.
Paljudel juhtudel olid just samad isikud vastu referendumite korraldamisele nende enda liikmesriikides.
<D>
2010. aastal oli palju humanitaarkriise: Haiti, Pakistan ja ma võiksin jätkata.
Tragöödiad, mida mõned sageli kõige ebasoodsamas olukorras olevad elanikkonnad kogu maailmas üle elavad, nõuavad rahvusvahelistelt organisatsioonidelt ning ka Euroopa Liidult, mis on arenguabi ja kriisiohje valdkondades oluline osaleja, kiirete ja tõhusate meetmete võtmist.
Seetõttu võtsime täna, teisipäeval, 18. jaanuaril vastu Striffleri raporti, et kutsuda üles humanitaarabi suuremale rahastamisele.
Ühtlasi peaksime looma Euroopa kiirreageerimisjõu kõigi nende kriiside puhuks.
Euroopa Komisjon on selle idee suhtes vastuvõtlik ja peaks esitama ettepaneku olemasoleva kodanikukaitsesüsteemi optimeerimiseks.
Muidugi peame kasutama liikmesriikides juba olemasolevaid ressursse, kuid samal ajal vajame palju tõhusamat ja praktilisemat omavahelist koordineerimist.
Aeglane reageerimine, abi dubleerimine ning järjekindluse puudumine kohapeal on mõned probleemidest, mida kõrvaldama peame.
Arenguruumi on palju ja täiskogu vastuvõetud resolutsiooniga tahetakse probleemidele pakkuda esialgseid lahendusi.
<D>
Hr juhataja, siseturu- ja tarbijakaitsekomisjoni esinaisena tahan õnnitleda hr Touboni - eelkõige tema tööviisi puhul, et saavutada kõikide fraktsioonide hulgas konsensus ühtse turu läbivaatamise kohta tehtud soovituste kogumi osas, mida, olen kindel, komisjon kuulda võtab, nagu ka tänast arutelu.
Tahan rõhutada mõningaid ettepanekuid, mis minu arvamuse kohaselt omavad võtmetähtsust kodanike kaasamisel siseturu edendamisse ja arendamisse ning eelkõige usalduse tõstmisel.
Väga oluline ettepanek on rahvusparlamentide suurem kaasamine, et paremini kajastada liikmesriikide ja nende kodanike erinevaid seisukohti.
Samavõrd oluline on sotsiaalse ja keskkonnamõõtme lisamine siseturu poliitikatesse ning loomulikult siseturu vajadustega arvestamine, et jätkuvalt pakkuda meie tarbijatele ja väikeettevõtjatele suuremat valikut, paremat kvaliteeti ja konkurentsivõimelisemaid hindasid.
Halduskulude vähendamine ja innovatsiooni edendamine koos intellektuaalomandi kaitsmisega võimaldab meil võistelda ülemaailmsel tasandil.
Tarbija usaldus siseturu vastu toimib vaid siis, kui kodanikud suudavad näha kasu ning kasutada õigusi ja võimalusi, mis neile ELi liikmelisusega ette on nähtud.
Seepärast loodan, et lähme tarbijate lihtsast kaitsmisest kaugemale ning tagame, et meil on neile pakkuda hüvitusi juhuks, kui asjad valesti lähevad.
Seoses sellega tahaksin esile tõsta suurt tähtsust omavat tööd, mida on teinud võrgustik SOLVIT ja Euroopa tarbijakeskused.
Need mitteametlikud, praktilised võrgustikud tagavad kiired lahendused väga keerulistele probleemidele meie tarbijate poolt bürokraatlikuks peetavas keskkonnas.
Üks põhjuseid, miks tarbijad ei soovi teha piirüleseid oste, on see, et nad ei usu võimalusse saada hüvitist juhul, kui midagi valesti peaks minema.
Komisjon peaks seepärast tugevdama kõnealuseid võrgustikke kui üliolulist elementi läbivaatamisprotsessis.
Lp volinik, ma arvan, et me jagame samu eesmärke: saavutada asjakohane ja kõigi vajadustele vastav siseturg - ütlesite seda ise oma sissejuhatavas sõnavõtus -, ning arvan, et praegu tahame me Teiega koostööd teha, tagamaks, et meie kodanikud saavutavad võrdse juurdepääsu siseturule, sellest saadavale kasule ning kaitse koos heastamisvahendite ja hüvitistega.
<D>
kirjalikult. - (FI) Härra juhataja, on ümberlükkamatu tõsiasi, et Gaza sektori ja Lõuna-Iisraeli tsiviilelanikkond on jäetud ilma õigusest eksisteerida, mida inimesed väärivad.
Üks uudisteagentuur rääkis loo kahest lapsest, kes hakkasid Gaza sektoris üle tee minema.
Nad ei vaadanud paremale ega vasakule, et näha, kas midagi on tulemas - nad vaatasid üles, sest nad kartsid seda, mis taevast võib alla tulla.
Gaza suurest humanitaarkriisist rääkides on olemas selgelt kaks süüdlasest osapoolt.
Hamasi vastutustundetu tegevus Palestiina territooriumidel, argpükslik viis, millega nad end tsiviilelanikkonna sekka peidavad, ja provokatsioon, mille nad oma raketirünnakutega esile kutsuvad, on kõik märgid Palestiina valitsuse ebastabiilsusest.
Iisraeli ebaproportsionaalne rünnak niigi nõrga ja meeleheitel Palestiina enklaavi vastu on veel üks märk tema ükskõiksusest rahvusvaheliste humanitaarkohustuste suhtes.
Me peame nõudma selle hullumeelsuse lõppu kohese ja alalise relvarahuga.
Esimese sammuna peaks Iisrael lubama humanitaarabi Gaza sektorisse, kus elutingimuste parandamine kujutaks ka üht teed pikas perspektiivis rahu suunas.
Lähis-Ida nelik peab astuma sammu õiges suunas, kusjuures USA administratsioon näitab talle teed.
Egiptusel on eriline kohustus piiridega seotud küsimuste tõttu ning tema roll vahendajana liiduga on meile lootust andnud.
Maailma ajalugu näitab, et rahu otsimine tasub end lõpuks ära.
Me ei saa alla anda, kohaneda või harjuda lahendamata konflikti mõistega, sest sellist asja ei ole olemas.
Nobeli rahupreemia laureaat Martti Ahtisaari sõnutsi on rahu tahte küsimus.
Rahvusvaheline üldsus võib püüda seda tahet toetada ja tõhustada, kuid üksnes asjaomased osapooled võivad luua rahu - ja kauakestva rahu.
Volinik, kas te võiksite võtta vastu selle sõnumi Euroopalt: püha Maa elanikud, näidake, et te tahate rahu.
<D>
Austatud juhataja!
Soovin juhtida tähelepanu probleemile sõnavõtuaja jagunemisega siin arutelus.
Edit Herczog mainis, et tööstuse, teadusuuringute ja energeetikakomisjon ei saanud üldse sõnavõtuaega.
See tuleb sellest, et nad esitasid oma ettepanekud eelarve kohta teisel kujul, selle asemel et esitada ametlik arvamus.
Ei ole arukas karistada seda parlamendikomisjoni selle eest, et nad otsustasid ametliku arvamuse esitamise asemel palju tõhusama koostööviisi kasuks.
Paistab, et valitses ka väike segadus arutelu kahe osa vahel ehk siis 2011. aasta eelarvet puudutava arutelu ja eelseisva eelarve läbivaatamise vahel.
Nagu võisite näha, olid eelmises arutelus viimased viis sõnavõtjat fraktsioonist S&D. Eelseisvas arutelus võtab sõna vaid üks sõnavõtja fraktsioonist S&D, aga ma arvan, et nimekirjas on vähemalt pool tosinat sõnavõtjat fraktsioonist PPE.
Sekretariaadi, juhataja ja fraktsioonide vahel on midagi sassi läinud.
Me ei tea, kes selle vea tegi - äkki olime need meie ise -, aga edaspidi peaksime selle üle vaatama, et sõnavõtuaeg nendes aruteludes mõistlikumalt jaguneks.
<D>
fraktsiooni GUE/NGL nimel. - (DE) Härra juhataja, ma ei poolda sõrmejälgede võtmist väikelastelt ega imikutelt.
Lapsed tuleb vabastada kohustusest anda passi jaoks biomeetrilisi sõrmejälgi.
Seetõttu on siinkohal õige teha laste puhul erand.
Alla 12 aasta vanuste laste biomeetriliste sõrmejälgede kasutamise kohta puuduvad endiselt kinnitust leidnud teadmised.
Ebaselgus on peamiselt selles, kui kaua võib kasvueas laste sõrmejälgi tegelikult usaldada.
Kui neid andmeid hakataks lihtsalt kasutama, saavutataks hoopis midagi muud kui see, mis on eesmärgiks, s.t pigem vähem kui rohkem turvalisust.
Seetõttu on ebaproportsionaalne koguda ja kasutada andmeid, mille usaldusväärsust ei saa kindlalt tagada.
Praegu nõukoguga saavutatud kompromiss peegeldab neid kahtlusi ning tänu Euroopa Parlamendi pealekäimisele ja raportööri heale tööle on aluseks vanusepiir 12 eluaastat nelja-aastasel üleminekuperioodil; nimetatud aja jooksul viiakse läbi laiapõhjaline uurimus selle kohta, kui usaldusväärsed on laste biomeetrilised andmed.
Kahjuks näeb kompromiss ette erandid ka nende liikmesriikide puhul, kellel on juba õigusaktid, mis lubavad võtta sõrmejälgi alla 12 aasta vanustelt lastelt.
Seetõttu on isegi olulisem, et me rõhutame saavutatud kompromissi käigus sõnaselgelt, et Euroopa õigusakti passide ja reisidokumentide turvaelementide ja biomeetriliste andmete kohta ei saa mingil juhul kasutada põhjendusena selliseid andmeid sisaldavate andmebaaside loomiseks liikmesriigi tasandil.
<D>
Proua juhataja, volinik, daamid ja härrad, komisjon, kuhu ka teie proua Vassiliou kuulute, on mitmel korral oma linnaliikluse tegevuskava avaldamisest teada andnud.
Kava esitamine nõukogule ja Euroopa Parlamendile oli planeeritud eelmisesse sügisesse.
Komisjon võttis selle kohustuse eelmise aasta märtsis, mil jõudis lõpule 2007. aastal alustatud konsultatsioon linnaliiklust käsitleva rohelise raamatu kohta, ja seejärel 2007. aasta teatises "Kaubaveologistika tegevuskava” ja oma 2008. aasta teatises väliskulude sisestamise strateegia ja transpordi kohta.
Sellest on aega mööda läinud, kuid see tegevuskava pole veel ilmavalgust näinud.
Parlamendi käesoleva koosseisu ametiaja lõpu lähenedes on transpordi- ja turismikomisjon, mida ma esindan, mures selle pärast, et nurjuda võib valdav osa tööst, mis me viimasel paaril aastal teinud oleme.
Lugupeetud volinik, kas saate mulle kinnitada, et tegevuskava on valmis?
Kas te saate mulle öelda, et see avaldatakse järgmise paari nädala jooksul, et parlament saaks oma soovitused lõplikult vormistada nii nagu need on ära toodud Racki resolutsioonis "Uued suunad linnalise liikumiskeskkonna arendamisel”, mis Euroopa Parlamendis 2008. aasta juulis vastu võeti?
Proua Vassiliou, linnaliiklus on kahtlemata kohalikku tasandit mõjutav teema, milles kohalik pädevus on alati tähtsam kui riiklik või ühenduse pädevus - see ei tähenda aga seda, et selle teemaga tuleks tegeleda ilma igasuguse riikliku või ühenduse tasandi sekkumiseta.
Kes, kui mitte Euroopa Liit, saaks määratleda ja peakski määratlema ühenduse rolli selles küsimuses?
Kes saaks tõlgendada ja peakski tõlgendama piiranguid, mis on selles valdkonnas subsidiaarsuse põhimõttega kehtestatud?
Selle teema vältimine komisjoni ja seega Euroopa Liidu poolt ei aita kuidagi lahendada linnatranspordi ja kodanike liikuvuse probleemi ega ka linnade õhusaaste probleemi - me teame, et 40 % atmosfääri paisatavast CO2 kogusest toodab linnaliiklus ja 70 % muudest transpordi saasteallikatest on linnaliiklusega seotud.
Samuti ei ole sellest abi liiklusohutuse probleemi seisukohast - me teame, et 50 % surmaga lõppevatest õnnetustest toimuvad linnades - ega ka tarbijate kujundamise probleemi puhul, kuna tarbijateks on kodanikud, kelle võimalused on piiratud ja kelle liikuvus sõltub ühistranspordist.
Kas me saame aktsepteerida seda, et liikmesriikide vahel peaksid olema erinevused?
Ja linnade vahel, linnakeskkonna kaitsmise normide osas?
Ja teeohutusnormide osas linnades?
Ja kodanike ligipääsu osas liikuvusele?
Või kas pole nende puhul tegemist põhiõigustega, mida Euroopa Liit peaks aitama tagada kõikidele eurooplastele?
Niisiis, meil on vaja kehtestada normid ja ühtsed miinimumeesmärgid, kuid samuti parimad tavad ja finantsstiimulid.
Me vajame koordineerimist ja uuenduslikke projekte, samuti peame koostama ja jagama usaldusväärset ja võrreldavat statistikat.
Kui Euroopa Liit seda teeb, siis kas ei aita see siis mitte viia ellu neid toetavaid lahendusi, mida liikmesriigid ja kohalikud kogukonnad täie õigusega kaitsevad?
Proua Vassiliou, võib ju olla, et te esitate meile loetelu headest põhjendustest viivitusele ja võib-olla isegi sellele, et linnaliikluse tegevuskava pole siiani suudetud esitada.
Kui te tahate püüda õigustada suutmatust seda kohustust mitte täita, siis küsige enne põhjenduste esitamist endalt, kas need on tõelised põhjused ja mitte lihtlabased ettekäänded?
Ärge süvendage viimasel ajal populaarseks saanud arvamust, et komisjon on hakanud nii väga kartma liikmesriikide tegevusse sekkumist, et on loobunud eurooplaste probleemide lahendamisest.
See oleks ennasthävitav samm sellisele institutsioonile nagu komisjon, mida ei ole Prantsusmaa eduka eesistujariigiks olemise ajal tugevdatud.
Tulemus, tulemus ja veel kord tulemus - just seda soovivad Euroopa kodanikud ja just sel põhjusel on nad minu arvates valmis või võiksid valmis olla vaatama meie institutsioonide poole sõbralikumal pilgul.
Linnaliikluse tegevuskava võiks olla väike eeskuju, millest võiks olla tõeliselt abi selle palju laiema probleemiga tegelemisel.
<D>
Praegu on ehitustooteid ning hoonetes nende kasutamist käsitlevate riigisiseste nõuete osas palju erinevusi.
Kuna ehitus on üks nendest sektoritest, kus vastastikuse tunnustamise põhimõtet kõige sagedamini rikutakse, siis ma tervitan seda ettepanekut võtta vastu ehitustoodete turustamist käsitlev määrus.
Tegu on põhjaliku õigusaktiga, mille eesmärgiks on ajakohastada 20 aastat vana ehitustooteid käsitlevat direktiivi ja mitmeid määrusi.
Käesolev määrus teeb muudatusi vastavusavaldamise nõudes, ühtlustades õigusalast terminoloogiat ning määratledes erandid väikestele ja keskmise suurusega ettevõtetele.
Minu andmete kohaselt on ehitustoodete tootjad CE-märgistusest väga huvitatud.
Lisaks sellele peaks see lihtsustama oluliselt eksportijate ja importijate haldustegevust, ning turustuse perspektiivist vaadatuna on see kasulik.
Näiteks lubja, tsemendi ja telliskivide tootjad kasutavad juba CE-märgistuse eeliseid.
Ehitussektori puhul ei viita CE-märgistus ohutusele ning riiklikel märgistustel puudub kasutajate jaoks lisaväärtus.
Selle asemel on need hoopis takistuseks siseturule pääsemisel.
Riiklikud märgistused ei viita sellele, et toote lisaomadusi on katsetatud ega näita mitte midagi ehitustoote kvaliteedi kohta.
Sellele vaatamata tuleb tootjatel sageli nende katsetuste ning oma toodete riikliku märgistamisega varustamise õiguse eest maksta.
Mul ei ole midagi vabatahtliku märgistuse vastu, mille eesmärgiks on toodete kvaliteediomaduste katsetamine, näiteks ökodisaini märgistuse puhul.
Ma usun kindlalt, et meie eesmärgiks peab olema CE-märgistuse tugevdamine ning selle kasutamiskohustus.
Volinik Verheugen, ma hindan teie arvamust riiklike märgistuste kasutamise kohta ehitustoodetel, kuid variraportöörina toetan ma komisjoni esialgset ettepanekut.
Ühtlustatud standardid on ehitustoodete turul tootjate jaoks palju tõhusamad ja asjakohasemad vahendid ning ma olen uhke siin, Euroopa Parlamendis koostatud eelnõu üle, mis käsitleb Euroopa standardite finantseerimise raamistikku.
Ma sooviksin tänada raportööre proua Nerist, proua Fourtoud ja proua Rühlet ning nende meeskonda suurepärase koostöö eest, aga ka oma kolleege Den Doverit, Malcolm Harbouri, Andreas Schwabi ja Tereza Pinto de Rezendet suurepärase töö eest.
Samuti sooviksin väljendada oma tänu kolleegidele komisjonist ja eesistujariigist Tšehhist nende vastutulelikkuse ja konstruktiivse lähenemisviisi eest.
Ma soovin sellele õigusaktile suurt edu.
<D>
(SK) Hr juhataja, tänan, et mulle sõna andsite.
Kolleeg Papadimoulise raportis mainitakse Euroopa ühe elavhõbeda allikana hambaamalgaami.
Lubage esitada mõned huvitavad arvud.
Euroopa Liidu stomatoloogid kasutavad igal aastal 125 tonni elavhõbedat.
Igal aastal pannakse rohkem kui 200 miljonit elavhõbedaplommi.
Meie kodanikud kõnnivad ringi, suus rohkem kui 1 100 tonni elavhõbedat.
Amalgaamijäätmed, mis sisaldavad 50% elavhõbedat tekivad hambaamalgaami töötlemise ja paigaldamise käigus, vanade plommide eemaldamise käigus, surnute tuhastamise käigus.
Elavhõbeda allikaks on ka väljatõmmatud hambad ja matustejärgne võimalik imbumine põhjavette.
Hambaelavhõbedat imbub atmosfääri ka olmejäätmete tuhastamisel.
Kõike ülaltoodut arvesse võttes on hambaravipraksised Euroopa Liidu elavhõbedajäätmete tootmises teisel või kolmandal kohal.
Mul on hea meel, et raportis on kajastatud ka neid fakte.
<D>
kirjalikult. - (PL) India on kontrastide riik.
Selle ülemaailmset kuvandit on mõjutanud ülerahvastatus, vaesus (80% India rahvastikust elab vähem kui 2 USA dollariga päevas) ja haigused.
Hiljuti aitasid edusammud majanduse valdkonnas muuta India juhtivaks majanduseks terves maailmas.
Ent India panus edusammudesse meditsiinis, tehnoloogias ja kosmoseuuringutes on kontrast toidu ja puhta vee puudusele, mis riiki mõjutab.
Euroopa Liit on India suurim välisinvestor ja kaubanduspartner.
2007. aastal moodustasid Euroopa Liidu investeeringud 65% kõigist investeeringutest Indiasse.
India investeeringud Euroopa Liitu on viimaste aastate jooksul samuti mitmekordseks kasvanud.
Euroopa Liit peaks keskenduma mitmepoolse kaubandussüsteemi tagamisele, mis põhineb Maailma Kaubandusorganisatsiooni sätestatud kindlatel põhimõtetel ja pakub parimaid võimalusi õiglaseks ja ausaks rahvusvaheliseks kaubanduseks.
Ent peame rõhutama fakti, et ülemaailmsete näljaga seotud näitajate alusel peab India võitlema suure näljaprobleemiga: India on 66. kohal 88 riigi hulgast.
India, mis on ülemaailmne tuumajõud, ei ole allkirjastanud ka tuumarelva leviku tõkestamise lepingut.
Teine murettekitav küsimus on lapstööjõu probleem: lapsed töötavad üldiselt ohtlikes ja ebatervislikes tingimustes.
Inimõigusi ja demokraatiat puudutavad punktid peaksid moodustama peamise osa igast Indiaga sõlmitud vabakaubanduslepingust.
Peame samuti tagama, et peetakse kinni sotsiaalsetest ja keskkonnaalastest lepetest ja standarditest.
<D>
fraktsiooni PPE-DE nimel. - (HU) Tänan teid võimaluse eest sõna võtta, härra juhataja.
Volinik, daamid ja härrad, meie ees olev raport ei tee saladust asjaolust, et traditsiooniliste energialiikide vastu räägib palju argumente.
Teema, millest tänapäeval kõige rohkem räägitakse, on kliimamuutused.
Lisaks sellele, et fossiilsed energiaallikad aitavad kaasa ülemaailmsete kliimamuutuste esilekutsumisele, suurendavad need ka Euroopa sõltuvust välistarnijatest.
Lubage mul oma mõtte ilmestamiseks tuua üks näide Ungarist.
Riigis, kus on napid toormevarud, moodustab gaas energiaallikatest 50%, sellest 80% saadakse ühestainsast välisallikast, nimelt Venemaalt.
Selle tulemuseks on kaugeleulatuvate sotsiaalsete ja majanduslike tagajärgedega sõltuvus, mis võib avaldada märkimisväärset mõju ka Ungari rahvusvahelistele suhetele.
Samal ajal siiski näitavad need ja teised sarnased arvud, et traditsioonilised energiaallikad mängivad Euroopa energiatarnete juures vältimatult veel kümneid aastaid suurt rolli, isegi kui taastuvenergia kasutamine suureneb.
Väita vastupidist võrduks oma pea liiva sisse peitmisega.
Daamid ja härrad, vastuolu traditsiooniliste energiaallikate vajaduse ja nendega seotud riskide vahel tuleb siiski ületada.
Ma usun, et härra Reuli raport pakub selleks väga vajaliku vahendite komplekti.
Ma nõustun raportööriga, et Euroopa Liit peab traditsiooniliste energiaallikate poliitika väljatöötamisel keskenduma kolme põhieesmärgi saavutamisele: tõhususe suurendamine ja sellega seoses teadus- ja arendustegevuse potentsiaali ärakasutamine ning välisallikatest sõltuvuse vähendamine.
Parim näide viimase kohta on Nabucco projekt; selle gaasitoru ehitamine esindab tähendusrikast sammu mitmekesistamise suunas ja selle elluviimine on ühenduse huvides.
Tänan teid väga, härra juhataja.
<D>
kirjalikult. - (NL) Euroopa pensionid on väga tundlik teema.
Eri liikmesriigid soovivad lahendada oma riigivõlaprobleemid sellega, et seovad pensionifondid oma riigivõlaga.
Angela Merkel ja Nicolas Sarkozy juba mainisid konkreetselt pensionide tsentraliseerimist, kui rääkisid oma kavatsustest luua ühtne keskse valitsusega Euroopa.
Olen vastu igasugusele pensionide reguleerimisele Euroopa tasandil.
Pensionisüsteemid on eri liikmesriikides erineva ülesehitusega.
Need on peaaegu võrreldamatud.
Lisaks sellele erinevad eri liikmesriikide pensionisüsteemid ka suuruse, kindluse ja järelevalve poolest.
Ma ei taha, et Hollandi kindel pensionisüsteem kannatab mõnes liikmesriigis valitseva kaose pärast.
Sellele vaatamata on minu arvates hea idee, et liikmesriigid peavad jagama üksteisega teavet pensionisüsteemide kohta ja üritama nii konkreetseid probleeme lahendada.
Pean silmas näiteks ülikoolide teadlasi, kes kolivad mõnda teise liikmesriiki ning kellelt maksuametid siis mujal kogutud pensioni eest lisamaksusid koguvad.
Sellisele liialdamisele tuleb viivitamatult lõpp teha, kuid see ei tähenda, et peame kogu süsteemi Euroopa mudeli põhjal ümber korraldama.
<D>
Härra juhataja, volinik, viies aastatuhande arengueesmärk on väga oluline eesmärk, mis ei puuduta ainult elukvaliteeti, vaid elu ennast, selle algust ja jätkumist.
Viienda aastatuhande arengueesmärgi tähtsus on seda suurem, sest selle edukas elluviimine ei ole rahaliselt eriti kulukas.
Praegu maailmas juba elluviidavate programmide ja projektide abil on märkimisväärselt vähendatud suremust sünnitusel ja kulutused selleks ei ole olnud väga suured.
Sellest hoolimata on mõnes piirkonnas edasiminek viienda aastatuhande arengueesmärgi saavutamiseks olnud vähene või väga vähene.
Veel enam, mõnes piirkonnas, eriti Sahara-taguses Aafrikas, ei ole toimunud paranemist alates aastast 2000.
See on äärmiselt murettekitav nähtus, sest ohustab tõsiselt viienda aastatuhande arengueesmärgi ellurakendamist terves maailmas.
Kahjuks näeme siiani paljudes arenenud riikides suundumust probleemi ideologiseerida ja keskenduda ühele tõesti üsna vastuolulisele küsimusele, nimelt õigusele soojätkamiseks.
Täna on seda juba mainitud.
Siiski on üks emade suremuse peamine põhjus ohtlikes tingimustes tehtud abordid.
Kuidas te sellesse ka suhtute, aga on loogiline, et abortide arvu piiramisega kaasneb emade suremuse vähenemine.
Seega on kindlasti lihtsam piirata abortide arvu, kui suurendada niinimetatud turvaliste abortide arvu.
Seetõttu on raske nõustuda väitega, et reproduktiivtervis peaks olema arengupoliitika prioriteet.
See on tähtis, kuid kindlasti peaks jätkuvalt olema prioriteet võitlus vaesuse vastu (nõustun volinikuga), naiste positsiooni parandamine ja arenenud riikide antud lubaduste pidamine.
Prioriteetide valik on väga oluline, sest prioriteetide vale valik võib viia tegevusteni, mis osutuvad ebasoodsaks.
Näiteks, tavapäraselt esineb meie resolutsioonides näide kogemuste ja parimate tavade vahetamise kohta, kuid kui eesmärk on asjakohatu, võib kogemuste ja parimate tavade vahetamine anda vähe tulemusi või olla täiesti soovimatu.
Samuti tasub meeles pidada, et teistes riikides ja ühiskondades meie normide ja standardite kehtestamine on moraalselt küsitav.
Meilt abi saavad riigid peavad eetikaküsimustes langetama ise otsused selle kohta, mis on hea ja vastuvõetav.
Näiteks ei tohiks me öelda, et abort on hea lahendus.
See oleks järjekindlusetu ning õigustamatu sekkumine: järjekindlusetu, sest Euroopas me ise soovime suurendada sündimust, samal ajal kui edendame selle piiramist teistes riikides; õigustamatu sekkumine, sest keegi ei ole meid volitanud mõjutama teistes riikides tehtavaid eetikasse puutuvaid küsimusi.
Seepärast peaksime minu arvates keskenduma probleemidele, mis ei ole vastuolulised, eriti kuna on palju asju, mis ei ole vastuolus ning millega me kõik oleme nõustunud: haridus, naiste positsiooni tugevdamine, emaduse kaitsmine, hea toitumine, juurdepääs oskuslikule arstiabile ja sünnitusabile.
Need on valdkonnad, millele me saame ühiselt keskenduda, et nii hõlbustada viienda aastatuhande arengueesmärgi saavutamist.
<D>
(HU) Ma olen veendunud, et praeguse majanduskriisi põhjused peituvad ületarbimises ja keskkonnakriisis ning et me peaksime lahendust otsima ka selles valdkonnas.
Kliimapoliitikaga seoses on saabumas tähtis aeg, sest selle aasta lõpul peame Kopenhaagenis jõudma kokkuleppele uutes ühistes üleilmse soojenemise vastase võitluse eesmärkides.
Niisiis on meil täita tähtis ülesanne ja me ei tohi eksida ega viivitada.
Meile esitatud õigusaktides on määratletud raamistik ja sätestatud peamised suunised, kuid tegelikud, konkreetsed meetmed tuleb veel võtta.
Et saavutada kasvuhoonegaaside vähenemine 25-40% võrra, nagu soovitavad teadlased, ja peatada bioloogilise mitmekesisuse vähenemine, on meil vaja märkimisväärseid rahalisi vahendeid.
Viimastel aastatel on mul olnud meeldiv võimalus külastada koos Euroopa Parlamendi delegatsioonidega Bangladeshi, Hiinat, Indiat ja hiljuti Guyanat ning minu veendumus sai nende külastuste tulemusel veelgi enam kinnitust.
Ühelt poolt peame me arengumaid toetama, kuid seda saab teha üksnes läbipaistvate, kontrollitud investeeringute kaudu; teisalt tuleks ka Euroopa Liidu saastekvootide oksjonitest saadavat tulu kasutada selleks, et toetada arengumaade meetmeid, mille eesmärk on soodustada kliimamuutusega kohanemist.
Keskkonna-, rahvatervise- ja toiduohutuse komisjon soovitab sel eesmärgil kuni 2020. aastani kasutada kokku 30 miljardit eurot.
See on suur summa ja selle nõuetekohane kasutamine on keeruline ülesanne.
Lisaks annab võitlus kliimamuutuse vastu Euroopale suurepärase võimaluse arendada suuremas mahus uusi tehnoloogiaid ja luua uusi töökohti ning selle kaudu suurendada ka energiavarustuse kindlust.
ÜRO ja Ameerika Ühendriikide uus administratsioon ning mitme Euroopa riigi valitsus on tunnistanud, et üleilmsest kriisist väljumiseks vajame lisaks uutele tõhusatele energiaallikatele ka süsteemi, mis toimib uute organisatsiooniliste põhimõtete järgi, sest inimkonna ja Euroopa ees olev tõeline probleem - keskkonnakriis - on jäänud praeguse majanduslanguse varju.
Uus roheline kokkulepe on ajalooline võimalus lahendada mõlemad kriisid korraga.
<D>
(LV) Tänan teid, härra Onyszkiewicz, väga tasakaalustatud raporti eest.
Venemaa on Euroopa Liidu jaoks tähtis partner.
Ühistegevusel võib olla positiivne mõju majandus- ja finantskriisi ületamisele.
See ei tohi aga panna meid ütlema lahti meie põhimõtetest ja väärtustest.
Me peame nõudma, et Venemaa taastaks Venemaal inimõigused, ajakirjandus-, sõna- ja ühinemisvabaduse.
Me peame nõudma, et Venemaa kaasmaalaste toetamise kava ei kasutataks poliitilise mõjuvõimu suurendamiseks teatud ELi liikmesriikides.
Uue lepingu allkirjastamiseks peab Venemaa täitma oma kohustusi seoses Gruusia territoriaalse terviklikkusega.
Laiapõhjaline leping peab sisaldama ka energiajulgeoleku strateegiat, mille aluseks on energiaharta ratifitseerimine.
Me peame nõudma ka põhjapoolse gaasijuhtme keskkonnamõju nõuetekohast hindamist.
Aitäh.
<D>
fraktsiooni Verts/ALE nimel. - (SV) Hr president, kui lugeda komisjoni teatist ja eriti Euroopa Parlamendi raportit, siis võiks arvata, et vaest väikest ELi diskrimineerivad kurjad välismaised jõud.
Eriti ilmneb see raporti lõikest 4, milles on öeldud, et me palume komisjonil tagada, et Euroopa Liidu kaubandushuvid oleksid kaitstud kolmandate riikide kuritahtlike ja ebaausate kaubandustavade eest.
Ja veel: "kui kolmandad riigid piiravad õigustamatult Euroopa Liidu ettevõtete pääsu oma turule, peaks Euroopa Liit reageerima kiiresti ja karmilt”.
Peaksime olema ettevaatlikud sedalaadi väljendite kasutamisega seoses endiste asumaadega.
Neil on meeles, millal Euroopa viimati oma huvide kaitseks kindlalt tegutses.
Sedalaadi jutt võib tuua meile rohkem kahju kui mis tahes kaubanduspiirangud.
Kindlasti on komisjonil õigus, öeldes, et on olemas tehnilised kaubandustõkked ja ebaausad eeskirjad.
Muidugi peame me need oma partneritega rahulikult ja mõistlikult läbi arutama ning lahendama kõik probleemid, mis võiksid ette tulla.
Aga kutsugem partneriteks mitte ainult ettevõtted, vaid ka heategevusorganisatsioonid, sealhulgas kolmandatest riikidest pärit organisatsioonid.
Siis ehk suudame mõista, kust on eeskirjad pärit ning kas need on mõistlikud või mitte.
Olen mures selle kümnepunktilise loetelu pärast.
Piiranguid toorainetootjate ekspordile, ülempiiri välismaisele omandusele teenustesektoris, piiranguid välismaistele otseinvesteeringutele, riigihangete menetluskorda ja riigiabi taotlemist peetakse kindlasti kaubandustõketeks, millel on oma põhjendus; need tulenevad legitiimsetest õigusaktidest ning on ametiasutuste haldusmeetmed.
Neid ei saa kõrvaldada üldsusega konsulteerimata ja aruteludeta, et mitte seada ohtu nende riikide stabiilsust.
Riikidele peab jääma õigus kaitsta tervist ja keskkonda ning omada riigihangete teostamise korda, mis tagab, et nende kohalikud ettevõtted pole rahvusvahelisest konkurentsist täiesti välja lülitatud, tekitades sellega massilist tööpuudust.
Samuti ei saa me olla nii mõistmatud, et oodata, et riigid kaitsevad meie immateriaalse vara õigusi, kui neil jätkub vaevu vahendeid inimõiguste kaitseks.
Me peaksime pigem soodustama vabadust, mitte seadma püüniseid.
Me peame võitlema nende eeskirjade vastu, mis püüavad eelistada oma riigis ettevõtteid, millel on tehinguid välismaal ja mis tegutsevad teiste välismaiste ettevõtete vastu.
See on koht, kus saame eeskirjad kaotada.
Me peame silma kinni pigistama nende eeskirjade suhtes, mis on otseselt või kaudselt mõeldud kaitsma teokaid kohalikke elanikke või ettevõtteid.
Ka me ise kaitsesime oma ettevõtteid, kuni need said küllalt tugevaks, et rahvusvaheliselt konkureerida.
Teistel peab olema lubatud sama teha.
<D>
autor. - (DE) Hr juhataja, Birma sõjaväehunta jätkab visalt katseid oma riiki ja rahvast muust maailmast isoleerida.
2007. aasta septembris pärast budistlike munkade protesti brutaalset mahasurumist kehtestati uudisteembargo.
Eelmisel kuul takistati rahvusvahelistel organisatsioonidel abistada tsükloni ohvreid.
Abitöötajad jõudsid abivajajateni pärast pikaleveninud viivitust ja mõnede jaoks jäi abi liiga hiljaks.
Nüüd imbuvad läbi samavõrd alarmeerivad teated, nagu uudised nende tsükloniohvrite arreteerimisest, kes otsisid abi ÜRO töötajatelt.
Lisaks sellele lasid kaitsejõud maha või haavasid tõsiselt kinnipeetavaid, kes üritasid tsüklon Nargise hävitatud vanglast põgeneda.
EL ei sulgenud selle ees oma silmi.
EL kehtestas kaubandusembargo, kuigi see ei ole veel avaldanud otsest mõju.
EL ähvardas kehtestada karmimaid sanktsioone, kui inimõiguse olukord ei parane.
Kuid Birma juhid pole midagi ette võtnud.
Me ei tohi oma nõudmistes järele anda.
Riigi poliitvangid tuleb vabastada.
Tuleb tühistada koduarest, milles Aung San Suu Kyi on aastaid elanud.
Selle Nobeli preemia laureaadi üles näidatud julge pühendumus oleks igale diktaatorile needuseks.
Kuid Birma kindralid tuleb lõplikult vastutusele võtta selle eest, kuidas nad on käitunud oma riigi kodanikega, kellest paljud on endiselt kadunud.
Dialoog ÜRO eriraportööriga ja kinnitus, et tal lubatakse riiki külastada, kujutavad endast esimest sammu.
ASEANi liikmesriikide valitsused peaksid hunta mõstusele toomiseks samuti kasutama oma mõjuvõimu.
Samuti on vajadus suurendada survet Hiinale, mis on ilmselt jäänud ainsaks Birma toetajaks.
Kui vaja, peaksid liikmesriigid ja EL oma sanktsioone karmistama.
Volinik, me tõesti ootame teiepoolset tegutsemist, Birma rahvas vajab meie solidaarsust.
<D>
fraktsiooni PPE-DE nimel. - (HU) Tänan sõna saamise eest.
Jutta Haugi raportis, mida ma kõrgelt hindan ning mille eest soovin teda tänada, on täpselt kokku võetud parlamendi seisukoht esialgse eelarveprojekti kohta.
Voliniku kõnet kuulates tundus mulle, et raportööri ja voliniku arvamused sobivad hästi kokku, ning see võib meis entusiasmi tekitada.
Mul on ainult üks väike probleem: kui Jutta Haugi laused olid sõnastatud kriitilise nurga alt, siis voliniku kavatsus oli kartusi hajutada.
Mul on kavatsuste üle hea meel, kuid samas soovin ka numbreid kavatsustele vastaval kujul näha.
Ma soovin rõhutada kahte mõtet, mis mul tekkisid seoses nimetatud keerulise materjaliga.
Sarnaselt meile on eesistujariik Prantsusmaa huvitatud tugevast Euroopast, kuid kahjuks on ta nüüd jätnud kasutamata võimaluse seda ehitada.
Selleks on vaja sobivat eelarvet.
Prantsusmaa saab aru, et Euroopa on selle nimel palju teinud.
Loodame, et viimaks ometi lõpeb muruniiduki-stiilis kärpimine.
Eesistujariik peab teadma, et iga alarahastatud programmidele kulutatud sent on raha raiskamine.
Rahvapartei soovib, et eelarvekulutustest tõuseks kasu, seega on ta valmis suurema kasuteguri huvides tegutsema, ehk teiste sõnadega tegutsema viletsalt toimivate programmide, korruptsiooni või kulutuste vastu, mida juhitakse sisepoliitika kaudu.
Põllumajanduse eelarve ülejääk muutub ülemaailmsete turgude mõjul.
Mitmeid ideid on välja pakutud, kuidas kõnealust ülejääki kasutada.
Ma olen kõigi ootamatute ning põhjendamatute otsuste vastu, mis puudutavad 2008. või 2009. aasta eelarvet.
Pealegi on liidul nimetatud valdkonnas suuri võlgu.
Kaksteist uut liikmesriiki peavad ootama kümme aastat, enne kui saavad samasugust toetust nagu vanad liikmesriigid.
Nii jääb konkurents ühtsel siseturul kümneks aastaks moonutatuks.
Niisugune ebaõiglane olukord on tekkinud rahapuuduse tõttu.
Kui ilmneb, et põllumajanduse eelarves on veel raha, tuleb kõnealuse ebasoodsa konkurentsiolukorra kaotamine teha moraalseks kohustuseks.
Põllumajandusrahade ümberpaigutamise ideed on toetanud ka mõned uute liikmesriikide juhid, kuid ei tohi lasta end petta haiglaslikust meeldimissoovist, mis iseloomustab postkommunistlikke juhte, sest nüüd ootavad nad õlalepatsutust Brüsselist, mitte Moskvast.
Muuhulgas tuleb meil tähelepanu pöörata Aafrika probleemidele, sest põllumajanduse eelarve raames antud abi seemnete ja väetiste näol peegeldab tõsist olukorda.
Rahalise abi kaudu suudetakse toiduainete puudujäägi küsimust vaevalt lahendada.
Minu fraktsioon toetab kolmepoolset muudatusettepanekut kliimamuutuste osas ning ootab huviga, et teada saada, mis põhjustas üllatava languse väljamaksete tasemes.
Tänan teid tähelepanu eest.
<D>
(PL) Hr juhataja, üks veinituru põhiprobleemidest on see, et aina rohkem ja rohkem veini imporditakse kolmandatest riikidest.
Võiksime samahästi endalt küsida, kas nende riikide vein on parem.
Vastus on eitav.
Kolmandatest riikidest imporditud veini kvaliteet ei ole parem kui meie veinil, kuid nende vein on palju odavam.
Minu kodumaa on põhiliselt veini tarbiv riik.
Minu kaasmaalased on huvitatud kahest kriteeriumist, nimelt hinnast ja kvaliteedist.
Etikett ei ole nende jaoks nii tähtis, kuid siiski on levinud komme maksta rohkem pigem tootemargi kui veini kvaliteedi eest.
Müügiedendamine üksi ei saavuta midagi.
See ei tõmba ligi hinnatundlikke tarbijaid ka vanas EL-15-s.
Ma olen seda ise märganud Brüsseli poodides.
Tervitan väga fakti, et on säilinud võimalus kasutada terminit "puuviljavein”.
See on traditsioonilise turu spetsiifiline segment ja ei konkureeri viinamarjaveinituruga.
Nagu ka "vodka” määratluse puhul, ei ole vastuvõetav tegutseda teatud riike, tootemarke või kvaliteeti kahjustavalt ainult sellepärast, et veinisektoris on probleemid.
<D>
kirjalikult. - (RO) Sinine kaart, mida EL teatud sektorites kõrgelt kvalifitseeritud töötajate puuduse tõttu vajab, on samm edasi kolmandatest maadest pärit kõrge kvalifikatsiooniga töötajate majandusliku rände suunas.
Ent sinine kaart võib olla ka samm tagasi, kui liikmesriigid ei kavatse lükata tagasi taotlusi selle mittekohaldamiseks nendes sektorites, milles ühinemislepingutes sätestatud üleminekumeetmete kohaselt kehtivad piirangud uute liikmesriikide töötajatele.
Tunnen vajadust teile meelde tuletada, et Ühendkuningriik ja Iirimaa on juba väljendanud soovi säilitada tööturu piirangud Rumeenia ja Bulgaaria kodanikele veel kolmeks aastaks.
Tahaksin rõhutada, et sinise kaardi direktiivi poliitika kohaldamine seaks Euroopa kodanikud kolmandate riikide kodanike suhtes ebavõrdsesse olukorda.
Kuigi direktiivis mainitakse ühenduse eelistamise põhimõtet, on selge, et seda ei saa kohaldada neile Euroopa kodanikele, kellele Euroopa tööturu mõnes sektoris kehtivad piirangud.
Palun hääletage seda selgitava muudatusettepaneku poolt, et me ei satuks olukorda, kus majanduslik sisseränne kolmandatest riikidest on tähtsam kui ELi liikmesriikide vaheline vaba liikumine.
Uute liikmesriikide loogiline soov on mitte olla koheldud ELi teisejärguliste kodanikena.
<D>
(PL) Proua juhataja, volinik, kavandatav Euroopa Tehnoloogiainstituut, mida tihti nimetatakse Euroopa innovatsiooni lipulaevaks, ühendab kolm teadmiste kolmnurga elementi: innovatsiooni, teadusuuringud ja hariduse.
Selle ettevõtmise õnnestumise võti on minu arvates hea koostöö akadeemiliste keskuste ja majanduskeskkonna vahel.
Euroopa Tehnoloogiainstituut peab kõigepealt ja eelkõige olema suuteline koguma suurt hulka rahalisi vahendeid erasektorist.
Täna ma tahan juhtida Euroopa Parlamendi tähelepanu ettevalmistustele, mida tehakse Wrocławi saamiseks instituudi peakontoriks või mõneks tema teadmiste ja innovatsioonikogukonna keskuseks.
Wrocław võib olla Euroopa ajaloo sümboliks; seda kutsutakse tihtipeale Kesk- ja Ida-Euroopa Strasbourgiks.
Praegu õpib Wrocławis üle 140 000 üliõpilase, see linn on üks Poola peamisi uurimiskeskusi.
See on sünnitanud Innovatsiooni ja Tehnoloogia EIT+ keskuse, mis teeb lobitööd, et instituut hakkaks asuma Wrocławis.
Lõpuks veel üks märkus.
Viimase kümne aasta jooksul on Wrocław muutunud uusaegsete finantstalituste linnaks, kohaks, mis tõmbab ligi kapitali kõikjalt maailmast, Euroopa loova energia ja arengu sümboliks ning globaliseerumise positiivseks sümboliks.
<D>
Järgmine päevakorrapunkt on ühisarutelu - Metsaõigusnormid (Kamerun, Kongo Vabariik);
ELi ja Kameruni vaheline metsaõigusnormide alane leping;
Yannick Jadot'i rahvusvahelise kaubanduse komisjoni nimel esitatud soovitus
Soovitus nõukogu otsuse eelnõu kohta, mis käsitleb metsaõigusnormide täitmise järelevalvet, metsahaldust ja Euroopa Liitu toodava puidu ja puittoodetega kauplemist käsitleva vabatahtliku partnerluslepingu (FLEGT) sõlmimist Euroopa Liidu ja Kameruni Vabariigi vahel
(12796/2010 - C7-0339/2010 - 2010/0217(NLE));
ELi ja Kongo Vabariigi vaheline metsaõigusnormide alane leping
Yannick Jadot'i rahvusvahelise kaubanduse komisjoni nimel esitatud soovitus
Soovitus nõukogu otsuse eelnõu kohta, mis käsitleb metsaõigusnormide täitmise järelevalvet, metsahaldust ja Euroopa Liitu toodava puidu ja puittoodetega kauplemist käsitleva vabatahtliku partnerluslepingu (FLEGT) sõlmimist Euroopa Liidu ja Kongo Vabariigi vahel
(10028/2010 - C7-0170/2010 - 2010/0062(NLE));
Suuliselt vastatav küsimus komisjonile: vabatahtlikud FLEGTi partnerluslepingud Kongo ja Kameruniga ning teised kavandatud vabatahtlikud partnerluslepingud - B7-0802/2010), mille esitasid Yannick Jadot, Catherine Bearder, David Martin, Joe Higgins, Daniel Caspary
Roheliste / Euroopa Vabaliidu fraktsiooni nimel,
Euroopa Demokraatide ja Liberaalide Liidu fraktsiooni nimel,
Sotsiaaldemokraatide ja demokraatide fraktsiooni Euroopa Parlamendis nimel,
Euroopa Ühendatud Vasakpoolsete / Põhjamaade Roheliste Vasakpoolsete liitfraktsiooni nimel,
Euroopa Rahvapartei (kristlike demokraatide) fraktsiooni nimel.
<D>
(PL) Proua president, 2001. aastal väitis Pekingi XXIX olümpiamängude korralduskomitee asepresident Liu Jingmin, et olümpiamängude korraldamise õiguse andmine Pekingile aitaks edendada inimõiguste arengut.
Viimastel kuudel on Hiina ametiasutused aga lubanud endale väljendusvabaduse tavalisest sagedamat rikkumist.
Samuti on nad represseerinud ajakirjanikke ja aktiviste.
2007. aastal Sahharovi auhinna kandidaadiks nimetatud juhtiva inimõiguste aktivisti Hu Jia arreteerimine põhjustas ühiskonnas šokilaineid.
Hu Jia vahistati ettekäändel, et ta on õhutanud kukutama riigi valitsust.
Talle ei ole siiani antud luba kohtuda advokaadiga ja ta ei saa meditsiinilist abi.
Hiinat tuleb sundida täitma ja austama inimõiguste rahvusvahelisi standardeid.
Samuti tuleb lõpetada olümpiamängude kasutamine ajakirjanike ja teisitimõtlejate ebaseadusliku kinnipidamise põhjendusena.
Me peaksime Hiina ametiasutustele meelde tuletama olümpialiikumist inspireerivat ideed, nimelt spordi seostamist nägemusega rahumeelsest ühiskonnast ja inimväärikuse säilitamisega.
Samal ajal peaksime me nõudma Hu Jia ja teiste ilma kohtumenetluseta kinni peetud aktivistide otsekohest vabastamist, et nad saaksid oma perekondade juurde tagasi pöörduda ja et neil oleks juurdepääs meditsiinilisele abile.
<D>
komisjoni liige. - 1999. aasta detsembris Helsingis kogunenud Euroopa Ülemkogu andis Türgile kandidaatriigi staatuse ja 2005. aasta oktoobris alustati Türgiga ühinemisläbirääkimisi.
Komisjon on andnud nõukogule ja Euroopa Parlamendile korrapäraselt aru Türgi edusammudest Kopenhaageni kriteeriumide täitmisel.
9. novembril avaldas komisjon Türgi kohta 2010. aasta eduaruande.
Aruanne hõlmab ajavahemikku alates 2009. aasta oktoobri algusest kuni 2010. aasta oktoobrini ning edusamme mõõdetakse tehtud otsuste, vastuvõetud õigusaktide ja rakendatud meetmete alusel.
Türgi on viinud ellu poliitilisi reforme eelkõige oma põhiseaduse reformi kaudu ning täidab jätkuvalt piisaval määral poliitilisi kriteeriumeid.
12. septembri rahvahääletusel vastu võetud põhiseaduse muudatused lõid tingimused edusammude tegemiseks mitmes valdkonnas, nagu kohtusüsteem, põhiõigused ja avalik haldus.
Põhiseaduslike muudatuste rakendamine läbipaistval ja kaasaval viisil on Türgi arengu jaoks hädavajalik.
Demokraatlik avanemine, mille eesmärk oli eelkõige kurdi küsimuse lahendamine, ei ole veel ootusi täitnud.
Konstitutsioonikohtu otsus keelustada Demokraatliku Ühiskonna Partei ning PKK terrorirünnakute sagenemine nõrgestasid samuti seda poliitikat.
Endiselt on vaja olulisi reforme põhiõiguste vallas, eelkõige sõnavabaduse puhul.
Ajakirjanike vastaste kohtuasjade suur arv ning liigne surve meediale õõnestavad tegelikkuses ajakirjandusvabadust.
Mis puudutab piirkondlikke küsimusi ja rahvusvahelisi kohustusi, siis on praegu väga oluline, et Türgi täidaks oma kohustuse rakendada täies ulatuses ja erandeid tegemata ühinemislepingu lisaprotokollid.
Komisjon on teinud soovituse, et kui selles küsimuses edasiminekut ei toimu, siis tuleb rakendada Euroopa Liidu poolt 2006. aastal vastu võetud meetmeid.
See mõjutab läbirääkimiste üldist edasiminekut.
Türgi on jätkuvalt väljendanud avalikku toetust ÜRO egiidi all toimuvatele läbirääkimistele Küprose kreeka ja türgi kogukondade vahel, et leida rahuldav lahendus Küprose küsimusele.
Siiski pole toimunud mingit edasiminekut, et normaliseerida kahepoolsed suhted Küprose Vabariigiga.
Mis puudutab Euroopa Liiduga ühinemise majanduslikesse kriteeriumitesse, siis on Türgis jätkuvalt toimiv turumajandus, mis suudab tulla toime konkurentsisurve ja turujõududega liidus.
Türgi majandus kasvas 2010. aastal jõudsalt, mis tasandas finantskriisi tekkinud kahjusid, kuid riigis tuleb jätkata erastamist ja struktuurireformi.
Türgi parandas jätkuvalt oma suutlikkust liikmesriigi kohustuste täitmise vallas, kohandades oma seaduseid ja määruseid Euroopa Liidu omadega.
Sel aruandeperioodil avati kaks läbirääkimiste peatükki - keskkond ja toiduohutus - mis lisandusid kokku 13 peatükile, mis on praegu avatud.
Olulisi edusamme on tehtud energiajulgeoleku vallas, kui ratifitseeriti Nabucco gaasijuhet käsitlev valitsustevaheline kokkulepe, ning lennundussektori koostöö puhul, kui algatati ELi ja Türgi vaheline horisontaalne lennunduskokkulepe.
Paljud valdkonnad vajavad veel kooskõlastamist, eelkõige kalandus, sotsiaalpoliitika, justiits- ja siseküsimused ning tolliliit, kus pikaajalised kaubandusküsimused on veel lahenduseta.
Jätkuvalt on oluline see, et Türgi parandaks oma haldussuutlikkust, et rakendada ja jõustada ELiga seotud õigusnorme.
<D>
(PL) Fava raportil ja härra Marty esitatud Euroopa Nõukogu raportil on ühine joon: neis puuduvad igasugused tõendid.
Need koosnevad reast raportööride esitatud ähmastest väidetest terrorismis kahtlustatavate isoleerimise ja oletatavate Euroopas asuvate salajaste LKA keskuste kohta.
Fava raportit on arutletud mitmel korral ning oleks kahju siinkohal sellele veel aega raisata.
Kuid tahaksin härra Martyt siiski siiralt õnnitleda.
Tema sihiks oli algusest peale oma nimi kuulsaks teha ning sellega on ta kindlasti hakkama saanud.
Mõlemad tema raportid on kahetsusväärses seisus ning naeruvääristavad teda kui juristi.
Härra Marty jõudis ilmselt järeldusele, et oma nime tuntuks tegemine poliitilistes ringkondades oli sellist hinda väärt.
Muu hulgas ei lasknud ta rääkida vabatahtlikel, sealhulgas Euroopa Parlamendi liikmetel, keda ta raportis laimab, kuid kelle ärakuulamiseks ta aega ei leidnud.
Härra Marty ei suutnud vastata Poola võimude korduvatele kutsetele.
Ta ei suutnud sellist käitumist parlamendi väliskomisjoni ees seistes selgitada.
Härra Martyl on tõsiseid raskusi faktide ja spekulatsioonide vahel vahet tegemisega.
Ma mõistan, et niisugune tegevus ohustab tema algusest peale kavandatud taktikalist lähenemist ja strateegilist sihti, nimelt enda poliitilise tähtsuse tõstmist.
Kahjuks kasutas ta oma ambitsioonide saavutamiseks Euroopa Nõukogu head nime.
<D>
nõukogu eesistuja. - (SL) Mul on suur rõõm esitada ettevalmistusi kahekümne esimese ELi-Venemaa tippkohtumise jaoks, mis toimub selle kuu lõpus, 26. ja 27. juunil Lääne-Siberi linnas Hantõ-Mansiiskis.
Eesistujariik on veendunud, et eesolev tippkohtumine on hea võimalus mõlema poole jaoks avada uus lehekülg vastastikustes suhetes.
Eriti peaksime me olema valmis kasutama positiivset hetke, mida hiljutine Venemaa presidendi Medvedevi valimine võib tuua ELi ja Venemaa suhetesse.
Tippkohtumise peamine eesmärk on alustada läbirääkimisi uue raamlepingu osas Venemaaga.
Meil on hea meel, et 26. mail võttis nõukogu vastu ELi läbirääkimismandaadi uue lepingu jaoks.
Viimastel kuudel on eesistuja koos komisjoniga teinud kõrgemal tasemel jõupingutusi, et ületada allesjäänud takistused ELi poolt.
Uue lepingu läbirääkimistel üritab EL süvendada koostööd Venemaaga ühishuvi valdkondades ning tegeleda tõhusamalt teemadega, mille puhul seisukohad võivad erineda.
Nagu tavaliselt annab tippkohtumine võimaluse arendada nelja ühtse ruumi rakendamist.
Lubage mul lühidalt peatuda nende põhiomadustel.
Seoses esimese ruumiga, milleks on majandusruum, propageerib tippkohtumine varajast hoiatusmehhanismi energiavallas, sest me tahame kasutada kõiki pakutavaid võimalusi.
Me kordame ennustatavate ja stabiilsete reeglite esmatähtsust välisinvesteeringute jaoks Venemaal.
Lisaks kavatseb EL korrata, et ametlikud üldise vabakaubanduslepingu läbirääkimised võivad alata nii pea kui Venemaa on läbinud Maailma Kaubandusorganisatsiooni vastuvõtmisprotsessi.
Mis puutub kestvasse probleemi seoses Siberist ülelendude maksudega, siis EL jätkab läbirääkimistega olemasoleva lepingu allkirjastamiseks.
Teises ühtses ruumis, mis põhineb vabadusel, õigusel ja turvalisusel, kavatseb EL väljendada muret olukorra üle seoses inimõiguste, demokraatia ja õiguskorraga Venemaal, eriti hiljutiste valimiste kontekstis.
Sooviksin lisada, et seda muret jagavad nii eesistuja kui ka Euroopa Parlament.
Tippkohtumine annab ka võimaluse hinnata edasiminekut viisade väljastamise lihtsustamises ning taaslubamislepingute rakendamises.
Kolmandas ühtses ruumis, mis põhineb välisjulgeolekul, rõhutab EL vajadust konkreetsemate tegude järele edasiseks koostööks ühises naabruses.
Eelkõige rõhutame me Venemaa kohust leida lahendus konfliktile Transnistriani piirkonna ja Gruusiaga.
Samal ajal peaksime me tervitama Venemaa osalust EUFOR Chadi operatsioonis ning leppima kokku edasises koostöös Euroopa kaitse- ja julgeolekupoliitika raames.
Mis puutub neljandasse ühisesse valdkonda, mis põhineb ühtsel teadustegevusel, haridusel ja kultuuril, siis peaks tippkohtumine tervitama esimest alalist partnerlusnõukogu uurimistegevuse alal, mis leidis aset mais Sloveenias.
Lõpetuseks, tippkohtumine annab võimaluse tegeleda rahvusvaheliste küsimustega, näiteks nagu külmutatud konfliktid, Kesk-Ida, Iraan, Afganistan ja teised.
Daamid ja härrad, lubage mul lõpetada järgnevaga: tippkohtumine asetab erilise rõhu mõlemapoolsetele püüdlustele tagada stabiilne ja demokraatlik areng ühises naabruses asuvates riikides.
Konkreetne koostöö ELi ja Venemaa vahel ühise naabruse raamistikus on oluline, et tegeleda ühist huvi pakkuvate probleemide ja muredega, eriti külmutatud konfliktides.
Sellega ma lõpetan ja jään teie arutelu huviga kuulama.
(Aplaus)
<D>
. - (DE) Härra juhataja, volinik, daamid ja härrad, soovin esitada oma seisukoha kahes tähtsas punktis, nimelt raportööri kriitika selle kohta, et ELi eelarve koostamine pole läbipaistev ja komisjoni personalipoliitika.
Eelarveraportöörina palun komisjonil eelarve läbipaistvuse teemaga tegeleda ja esitada ettepanekud järgmiseks planeeritud eelarvesüsteemi reformiks.
Tegelikult eelarves sisalduv teave on absoluutselt ebapiisav ja need arvude read on tegelikult meile täiesti kasutud.
Seni on komisjon produtseerinud hulgaliselt kaasdokumente, mis eelarvet ennast ainult devalveerib.
Miks mitte kohe lisada eelarvesse rohkem teavet, mis kaotaks vajaduse mõne raporti järele, mille koostamist on palutud ja meeldiks nii komisjonile kui ka parlamendile.
Kavatsen teha tööd nende järgmise eelarvereformi alustega ja paluksin kolleege, isegi juba nüüd toetada ettevalmistavat tegevust, sest sooviksin, et sel teemal viidaks läbi mitu uuringut.
Minu teine seisukoht on järgmine: oma detsembris vastuvõetud resolutsioonis 2007. aasta eelarve kohta kutsus parlament üles koostama aruannet personalivaliku kohta 30. aprilliks 2008.
Eeldan, et me saame selle aruande mõne päeva jooksul.
Personalivalikust, millele parlament üles kutsus, on nüüd saanud üheks Barroso komisjoni suutest edulugudest.
Komisjoni president esitleb ennast reformaatorina, kuid sellisena võetakse teda ka tulevikus ainult siis, kui ta teeb sõelumisest järeldused enne praeguse komisjoni volituste lõppu.
See tähendab, et ta peab kriitiliselt uurima detsentraliseerimist ja alustama selles suunas liikumist.
Ta ei võlgne seda mitte ainult maksumaksjatele ja parlamendile, vaid ka oma personalile, kes praegu raiskab liiga palju oma aega ja oskusi majasisesele administreerimisele ja bürokraatiale.
Komisjon võlgneb seda ka iseendale, arvestades ELi ees seisvaid väljakutseid ja tähtsaid haldusülesandeid, millega ta tegeleb, usume me, et - pidades silmas ka 2009. aasta eelarvet, mis nagu teate, ei näe ette ühtegi uut punkti - et ta saab olla nende ülesannete täitmisel edukas ainult siis, kui ta samal ajal rakendab asjakohaseid meetmeid ja muutusi administratsiooni sees.
<D>
- (ES) Härra juhataja, eelarvega, mis moodustab 0,99% liidu SKTst, ei saa meil olla tugevat poliitilist positsiooni.
Seoses alamrubriigiga 1a, konkurentsivõime majanduskasvu ja tööhõive nimel, tuleb osutada, et see on esimene kord, kus kõnealuse poliitika jaoks ette nähtud summad moodustavad suurema osa esialgsest eelarveprojektist.
Kuid nõukogu kärpis Lissaboni strateegiaga seotud rubriike, mis ometi peaksid olema Euroopa Liidu poliitika keskmes.
Tahaksin ära märkida Galileo ning Euroopa Innovatsiooni- ja Tehnoloogiainstituudi rahastamise, mis on meie konkurentsivõime ja usaldusväärsuse seisukohalt prioriteetsed projektid.
2007.-2013. aasta finantsperspektiiv on selliste strateegiliselt tähtsate projektide rahastamiseks ebapiisav.
Teine punkt käsitleb agentuuri Frontex, millel on oluline roll nii humanitaarsest kui ka poliitilisest vaatepunktist.
Juunis kokku tulnud Euroopa Ülemkogu kordas uuesti vajadust tugevdada Frontexit, et parandada Euroopa Liidu võimet oma välispiire hallata.
See on ühtlasi üks prioriteete, mida Euroopa Parlament on mitmel korral rõhutanud.
Selle tõenduseks on ettepanek suurendada 30 miljoni euro võrra agentuuri tegevuskuludeks ette nähtud kulukohustuste assigneeringuid, mis tähendab esialgse eelarveprojekti suurenemist 127% võrra.
Rubriigi 4 eelarveeraldised on meie kui ülemaailmse jõu eesmärkide ja lubaduste täitmiseks selgelt ebapiisavad ning eelkõige, nagu siin juba mainiti, on need ebapiisavad Kosovos ja Palestiinas tegutsemiseks.
Lõpetuseks tahaksin öelda, et ELi kinnitus osaleda maailmanäitusel EXPO Zaragoza 2008 - Vesi ja säästlik areng - on õige otsus ja hea võimalus tuua Euroopa poliitikavaldkonnad Euroopa kodanikele lähemale, ning seda peame me tegema.
<D>
komisjoni liige. - Tunnustan täielikult ja hea meelega teie ettepanekuid ja teie panust.
Minnes oma vastuses natuke kaugemale, sooviksin öelda, et oleme liidu alustoeks oleva siseturu loomise lõppetapis.
Siiski on turg siiani olnud orienteeritud peamiselt äritegevusele ja selleks õigete tingimuste loomisele ja seda õigustatult.
Nüüd aga peame lõpule jõudma siseturu kujundamise järgmise etapiga, mille puhul tarbijad tunnevad, et nad on võrdselt oodatud ja kaitstud igal pool.
Selline on 21. sajandi tarbijapoliitika.
Mul on hea meel teile teatada, et tarbijapoliitika strateegia 2007-2013 üks tugisambaid on tarbijate koolitamine nende mõjukuse suurendamise alal.
Ma ei oska teile praegu rohkem öelda, kuid meil on projektid nagu näiteks Europa Diary, mis on suunatud just teismelistele, ja meil on projekt Dolceta, mis täiendab õpetajate koolitust, kuid me toetume siiski olulisel määral liikmesriikide jõupingutustele.
Peame sellele poliitikale lähenema subsidiaarsuse põhimõttest lähtuvalt.
Mõned riigid on valmis investeerima rohkem tarbijate koolitamisse ja toetama kõiki komisjoni pingutusi.
Olen kirjalikult pöördunud kõigi vastavate ministrite poole ja palunud nende toetust, sest üle Euroopa võrdsel määral hästi toimiva tarbijaturu loomisel oleme jõudnud ülimalt tähtsasse etappi.
Kindlasti räägime tulevikus rohkem sellest, kuidas tarbijad end sellise siseturu tingimustes tunnevad.
Seda tuleb kõigepealt mainida.
Teiseks peame me tegelema tarbijate kaebustega üha laiemalt.
Meil ei ole Euroopa Komisjonis ühist alust tarbijate kaebuste käsitlemiseks.
Samamoodi nagu teie, saame ka meie palju kaebusi, mõned neist, teie valijatelt tulnud kaebused saadetakse parlamendist komisjoni, kuid meil peab olema mingi alus, millele tuginedes neid kaebusi lahendada.
Komisjon ei saa dubleerida ombudsmani või liikmesriigi kohustusi, kuid kui tarbijakaitse mingis valdkonnas on püsiv probleem, peame me sellega tegelema, sealhulgas ka õiguslike vahenditega.
Võib tuua mõned head näited, mis tõestavad, et tarbijate kaebused võivad muuta tarbijapoliitika põhisuunda.
Praegu püüame me koguda sellealast teavet, kasutades tarbijaturu tulemustabelit.
Selle esimene väljaanne ilmus käesoleva aasta algul.
Kasutame spetsiaalset indikaatorit: tarbijate kaebusi.
Võrdleme liikmesriike, et kindlaks teha, kui paljude kaebustega seal tegeletakse ja missugustes valdkondades kaebusi esineb.
Ootan väga andmeid liikmesriikidest tarbijaturu tulemustabeli järgmise väljaande jaoks järgmise aasta alguses.
Sel moel liigume me järk-järgult kodanike jaoks siseturu suunas.
<D>
raportöör. - (DE) Härra juhataja, volinik, daamid ja härrad, mul on eriti hea meel, et meil on õnnestunud koostada Euroopa Liidu ning kogu maailma kultuurist ja majandusest rääkivate Euroopa filmide uus toetusprogramm ja see vastu võtta lühikese ajaga - kõigest kuue kuuga - enne käesoleva õigusloome perioodi lõppu.
See sai võimalikuks üksnes erakordselt hea koostöö tõttu, mille eest ma tahaksin väljendada oma kõige soojemat tänu.
Tänan teid väga, volinik!
Komisjoni ettepanek luua programm MEDIA Mundus oli suurepärane.
Koostöö eesistujariigi Tšehhi Vabariigiga oli suurepärane, kuid kultuuri- ja hariduskomisjoniga kõige parem, mis üldse olla saab.
Ainult selle tulemusel sai eesmärgi saavutamine nii lühikese aja jooksul võimalikuks.
Euroopa filmide propageerimine MEDIA programmi kaudu on umbes 15 aastat läinud Euroopa Liidus väga edukalt.
Üheksatkümmet protsenti Euroopa filmidest, mida näidati väljaspool nende päritoluriiki, on propageeritud MEDIA programmi kaudu.
Senikaua on programm siiski propageerinud projekte üksnes Euroopas ning see edendamisprogramm ei ole praegusel turgude ja uute tehnoloogiate globaliseerumise ajajärgul enam piisav.
On olemas uusi võimalusi, kuid ka uusi väljakutseid.
Programm MEDIA Mundus, mida me täna arutame, on suurepärane reageering.
See on reageering võimalustele, mida pakkusid Euroopa filmitööstusele Euroopast väljas asuvad uued turud.
See on ka reageering vajadusele ja võimalustele kasutada filmide propageerimist ja filme endid, et toetada ja edendada kultuuridevahelist dialoogi.
Sel põhjusel tahaksingi väljendada oma tänu MEDIA Munduse katseprojektide käivitamise eest.
Selleks võimaldati kasutada 7 miljonit eurot.
Sai selgeks, et nõudlus on suur.
Koolitust, turustamist ja ülemaailmsetes võrkudes levitamist toetati katseprojektidega ning väljapaistvaid projekte on esitanud eelkõige maailma esilekerkivad audiovisuaalvaldkonna turud: India, Brasiilia, Lõuna-Korea, Kanada.
Mis sellesse puutub, siis hääletame me koos kultuuri- ja hariduskomisjoni häältega meeleldi ettepaneku poolt.
Tahaksin paluda tervel parlamendil hääletada poolt, et toetada programmi saabuvatel aastatel piisava rahastamisega, saavutamaks eesmärki propageerida Euroopa filme kui meie kultuuriväärtuste ülemaailmseid saadikuid.
See on mu viimane sõnavõtt siin Euroopa Parlamendis.
Olen väga õnnelik, et suutsin selle programmi teie abiga lõpule viia, ning tahaksin edastada iseenda nimel ühe sõnumi.
Kui tegemist on tulevase tööga, siis pidage palun meeles: Euroopa kultuuriväärtused ei peaks olema mitte lihtsalt majanduslikud väärtused, vaid peavad jääma nii kultuuri- kui ka majanduslikeks väärtusteks.
Tahaksin eriti tänada kõiki oma kolleege kultuuri- ja hariduskomisjonist ja sekretariaatidest, samuti teid, volinik, ning teie peadirektoraati eesotsas Gregory Paulgeriga audiovisuaalvaldkonnas tehtud kümne aasta pikkuse suurepärase koostöö eest.
Suur tänu!
<D>
(FR) Proua juhataja, kõigepealt soovin õnnitleda meie raportööri, hr Castiglionet selle puhul, et ta on toonud märkimisväärse nihke komisjoni seisukohtadesse.
Kindlasti oleme siin silmitsi paradoksiga: ühelt poolt pole maailmas kunagi joodud nii palju veini ja teiselt poolt, kuigi 10-15 aasta pärast näeme me rekordilist veini tarbimise tõusu maailmas, öeldakse meile, et Euroopa toodab liiga palju.
Mul on tunne, et ületootmise asemel on meil tegemist hoopis müügiprobleemiga, eriti turustamisega, ning sellepärast ei soovi ma, et täna ettepandud reform ahvatleks sektori standardite alandamisele isegi väikseimal määral, selleks et olla samal joonel uute veinitootmisriikidega.
Peame pidama meeles, mis on juhtunud Euroopa tööstuses.
Praegu on Euroopa juhtiv tööstuslik tootja Saksamaa.
Saksamaa on jäänud etteotsa, ta on keeldunud tootmise vähendamisest ja on praegu maailmas peamine eksportija, isegi pärast Hiina ja India saabumist rahvusvahelisele areenile.
Me ei saa kärpida meie veiniistanduste kvaliteeti ja nende tootemargi imagot.
Seetõttu ei tohi me anda järele veinitööstuse toorele industrialiseerimisele, mis tulevikus varustaks meid Heinekeni veini, Danone' veini, Coca-Cola veini ja Pepsi-Cola veiniga.
Siiski tundub mulle, et komisjonil on kiusatus saada lahti väiksematest ja soosida suuri.
See lõppeks meie hinge kaotamisega!
Seepärast palun ma teid, volinik, tagada, et kõik veini kvaliteeti toetavad ning seda teha võivad tegurid - toodangu vähendamine, turustamise toetamine, geograafiliste tähiste ja päritolunimetuste hoolikas kaitse - säilitataks mitte ainult ELis vaid ka väljaspool, kui on tegemist suurte rahvusvaheliste mitmepoolsete läbirääkimistega.
Ma pean seda äärmiselt tähtsaks: vastasel korral kaotame selle, mis on vaieldamatult üks kõige tähtsamaid osasid meie põllumajanduses ning Euroopa tsivilisatsioonis: vein on kultuuri- ja tsivilisatsioonitoode.
Seepärast ei saa me järele anda turu ja industrialiseerimise miraažidele.
<D>
komisjoni liige. - Hr president, tahaksin väga tänada prl Halli väga õigeaegse ja tähtsa raporti eest.
Meie püüdlused keskenduvad mitte ainult kehtivate õigusaktide rakendamisele, vaid energiatõhususe tegevuskavade esitamisele.
Tahaksin mainida, et oleme saavutanud ka jätkusuutlikku edu.
Sel nädalal käivitasime linnapeade kohustuste programmi, milles osaleb enam kui sada linna.
Oleme kolledžis vastu võtnud taastuva energia direktiivi, mis kaudselt tugevdab energiatõhusust.
Võtsime vastu ettepaneku CO2 vähendamiseks ETSi välises sektoris.
Võtsime vastu ettepaneku autodest pärit heitgaaside osas.
Võiksin nimetada veelgi väga tugevaid meetmeid, mida komisjon on korraldanud.
Me ei ole tegutsenud ainult õigusaktide osas.
Jätkusuutliku energia nädal on hea näide sellest, kuidas komisjoni energiatõhususe edendamise poliitika vilju kannab.
Usun, et peaksime rakendamist tugevdama.
Komisjon on alustanud 59 rikkumisjuhtu õigeaegselt rakendamata jätmise osas.
Täna on pooleli 42 rikkumisjuhtu.
Komisjon jätkab tööd selles küsimuses ja kontrollib ka vastavust õigusaktidele.
Euroopa Komisjon keskendub sellele tõsiselt.
Usun, et tänu kehtivale seadusandlikule ettepanekule ETSi, ETSi-välise ja taastuva energia osas pööravad liikmesriigid energiatõhususele enam tähelepanu.
Energiatõhususe tegevuskavade osas oli meie algus üsna leige.
Kirjutasin ministritele, meenutades neile nende kohustust esitada aruanne ja koostada kvalitatiivsed kavad ning nüüdseks on 21 27-st liikmesriigist seda teinud.
Oleme teostanud eelanalüüsi energiatõhususe tegevuskavade, mis on paketi osaks ja jäävad mõnikord seadusandlike püüdluste varju.
Usun, et oleme sellist tegevust jätkates õigel teel.
Küsimustes, mida prl Hall mainis: hoonete direktiivi ülevaatamine kuulub käesoleva aasta töökavasse.
Hetkel on meil käsil seadmetes energiatõhususe määramise viimased etapid.
Muudame ka tähistamise direktiivi.
Järgime tõesti kõiki nõudeid, mida Euroopa Parlament meile esitanud on.
Aga ma usun, et see direktiiv annab ka komisjonile järgimiseks väga head suunised, kuna on väga konkreetne.
Võin öelda, et mõnes valdkonnas on asjad paremad, mõnes halvemad.
Usun tõesti, et me pöörame vajalikku tähelepanu, kuid võiksime seda teha veelgi enam.
Saame kindlasti hakkama.
Käesolev raport ei jää riiulile tolmuma, vaid me kasutame töödokumendina.
Annan parlamendile pidevat teavet selle kohta, kuidas meil energiatõhususe vallas läheb.
<D>
Härra juhataja, volinik, daamid ja härrad, meil on tarvis silmas pidada, et oluline on parandada põllumajandussaaduste ja -toodete teavitamis- ja müügiedendusmeetmete tingimusi ja toetust nii Euroopa Liidus kui ka kolmandates riikides, laiendades Euroopa Komisjoni esitatud ettepanekute ulatust.
Seetõttu toetame raportööri ning põllumajanduse ja maaelu arengu komisjoni ettepanekuid, nimelt neid, mis on suunatud suuremale sekkumisele ning kutseühingute ja sektoris tegutsevate organisatsioonide rolli tugevdamisele, pidades silmas nende asjatundlikkust ning olulist osa, mida nad etendavad kvaliteedijuhtimise kindlustamisel, sealhulgas kava koostava liikmesriigi liidud ja organisatsioonid, ja lisaks ka ühenduse finantsosaluse protsendi tõstmist.
Oluline on, et leidub täiendavat abi, eriti liikmesriikide valitud projektide jaoks.
Samamoodi arvame, et teavitamis- ja müügiedendustegevusest kolmandates riikides peaks olema kasu muudele olulistele toodetele peale oliiviõli ja oliivide, rõhuasetusega päritolunimetuste või kaitstud geograafiline tähistega veinidele.
Ses suhtes mainin samuti siinkohal põllumajandusettevõtjate liitude olulist rolli, rõhuasetusega veinikeldritele ja teistele väikeste ja keskmise suurusega põllumajandusettevõtjate liitudele, kelle eksistents on fundamentaalse tähtsusega nende põllumajandusettevõtjate taimekasvatussaaduste voo kindlustamisel, kes omal käel ellu jääda ei suudaks.
Veel kord kutsuksin üles tõhustama tuge, et antud põllumajandusettevõtjate liidud suudaksid täielikult täita oma rolli perepõllumajanduse toetamisel ning nende toodetava kõrgkvaliteetsete põllumajandussaaduste ja -toodete propageerimisel, mis on olulised meie riikide elanikkonna tervisliku toidusedeli tagamiseks.
Seetõttu hääletame käesoleva raporti poolt.
<D>
kirjalikult. - (PT) Euroopa Liit peab jätkama kliimamuutusega võitlemisel hea eeskuju näitamist.
On märkimisväärne, et Euroopa Liit on ületanud Kyotos esitatud eesmärgid.
Usun, et Kopenhaageni kokkuleppe vähendada globaalset süsinikuheidet peaks olema siduv.
Seda arvestades esitasin muudatusettepaneku parlamendi sellekohasele resolutsioonile, paludes lõplikus tekstis rahvusvahelise sanktsioonikogumiku sätestamist.
Usun, et kokkulepe peab olema globaalne, ambitsioonikas ja selge ajakavaga.
Kui me ei ole ambitsioonikad, lõpetame kasutu vahendiga, mis on veelgi vähem tõhus kui Kyoto protokoll, mis näeb juba ette rahvusvahelised sanktsioonid.
Loodame, et tuleb tõhus määrus ja et kokkulepe sisaldab ülevaatamisklauslit, et seda saaks hõlpsasti uuendada.
Peame saatma selge signaali ka Aasia tekkivatele tööstustele.
Hiinat ja Indiat ei saa vastutusest vabastada, kui nad toodavad suure osa maailma heitkogustest, samas kui meie tööstused näevad oma heitkoguste vähendamise nimel suurt vaeva.
USA-l on suur vastutus selle tippkohtumise edu tagamise ees.
Loodan, et Ameerika Ühendriikide president Barack Obama näitab, et ta vääris Nobeli rahupreemiat, sest kliimamuutusega võitlemine panustab kõigi rahvaste rahusse ja õnne!
<D>
Oleks raskem väljenduda veel selgemini.
Omaalgatuslikus raportis "Kosmos ja turvalisus” lükkas enamik parlamendist tagasi meie ettepanekud, mis:
rõhutasid, et kosmose kasutamine peab teenima üksnes mittesõjalisi eesmärke, keeldudes igasugusest otsesest või kaudsest sõjalisest kasutamisest;
ja rõhutasid, et Galileo on eranditult mittesõjaline projekt.
Samal ajal kiideti heaks teiste ohtlike meetmete seas:
Galileo tarvilikkus autonoomsete Euroopa julgeoleku- ja kaitsepoliitika (ESDP) operatsioonide ja ühise välis- ja julgeolekupoliitika jaoks;
ühise kontseptsiooni arendamine georuumilise luure poliitika jaoks, mis loob võimalused Euroopa Liidu Satelliidikeskuse kaasamiseks iga ESDP operatsiooni planeerimisse, mis nõuab kosmoses baseeruvat jälgimist ja kosmoses baseeruvat luuret;
et EL uurib võimalust Euroopa Liidu Satelliidikeskuse rahaliseks toetamiseks ELi eelarvest eesmärgiga pakkuda piisavat rahastamist ESDP operatsioonide suurenevatele vajadustele;
võimalus rahastada tulevikus Euroopa satelliitvõrguteenuseid, mis toetavad ESDP operatsioone, ELi eelarvest.
Teiste sõnadega, Galileo projekti militariseerimine ja suurenev ühenduse eelarve kasutamine sõjalistel eesmärkidel.
Sellepärast ka meie vastuhääl.
<D>
- (DE) Proua juhataja, daamid ja härrad, peaaegu 20 aastat pärast raudse eesriide langemist on siin parlamendis esimene arutelu teemal, mis võib lüüa kiilu ida ja lääne vahele isegi meie Euroopa Ühenduses.
Miks?
Totalitaarne režiim näib väljastpoolt hoopis teistsugune kui seestpoolt.
See, kuidas Euroopa 20. sajandi ajalugu käsitleti ja ümber jutustati, oli väga erinev, eriti teatud üksikutes liikmesriikides.
Lisaks on mõnes Kesk- ja Ida-Euroopa liikmesriigis endiselt ametis ja austatavad inimesed, kes eirasid inimõigusi, saatsid inimesi ilma kohtuta laagritesse või surma.
Selle tunnistamata jätmine mürgitab meie ühist tulevikku.
Sellepärast ei tohi jääda Euroopa passiivseks.
Mul on hea meel, et oleme nüüd selle teemaga Euroopa tasandil tegelema hakanud.
Usun, et see ei lõpe tänase aruteluga ning me alustame koos komisjoniga mainitud projektide elluviimist.
Loodan, et suudame selle käigus veel elus süüdlased vastutusele võtta ja mälestada ohvreid, et kujundada üksteise jaoks ühise tuleviku nimel parem arusaam.
<D>
kirjalikult. - (PL) Meile meeldib öelda, et Euroopa Parlament on ainus tõeline platvorm ELi kodanike vaadete ja arvamuste vahetamiseks.
Seepärast on kahju, et me suudame vaid siin täiskogus veenda üksteist selles, et Euroopa Liidu järjestikkused laienemised on olnud edukad.
Me kõik peame end süüdistama asjaolus, et kõik ELi kodanikud pole sugugi samal arvamusel.
See aga tekitab valearusaamisi liidu reformimisvajadusest.
Olenemata sellest ei pea ma vastuvõetavaks argumenti, et Lissaboni lepingu puudumine on põhipõhjus, mis laienemist venitab.
Leping iseenesest ei ole lahendus.
Vaja on visiooni ja strateegiat.
Euroopa Liit ei kujuta endast täielikku poliitilist ja geograafilist ühendust seni, kuni sellesse kuuluvad kõik Euroopa riigid.
Ei ole õige öelda, et liiduga ühineda soovivate riikide kodanikud ootavad ühinemist kohe praegu või õige pea.
Mida nad aga vajavad, on selge signaal selle kohta, et nende jaoks on ruumi.
Vastasel juhul on raske nõuda neilt igasuguste keeruliste ja ulatuslike reformide algatamist, mis toob kaasa palju ohverdusi ja rasket tööd.
Eriti ei tohi unustada eurooplasi Balkanimaades ning Ida-Euroopas.
Meie kontinendil naaberriikide vahelise koostöö reguleerimiseks on hea vahend Euroopa naabruspoliitika.
Siiski on ELi eurooplastest naabritel õigus selgemale ja tõhusamale koostööpoliitikale - poliitikale, mis ei too kaasa järjestikuseid ees- ja ooteruume.
Vaadates, kui palju energiat on läinud Vahemere Liidu loomiseks, mille taga on eelkõige Prantsusmaa, siis võiks vähemalt sama energiliselt toetada Euronesti asutamist.
<D>
Kasutan juhust ja tänan kolleege hiljutise hääletuse eest, millega Euroopa Parlament näitas selgelt oma toetust minu võrdlusaluste mudelile.
Olen selle poolt nüüd juba pikka aega kõnelnud ja olin esimene, kes soovitas selle kohaldamist saastekvootidega kauplemisel.
Kuigi tööstuse, teadusuuringute ja energeetikakomisjon hääletas napilt selle vastu ning keskkonna-, rahvatervise- ja toiduohutuse komisjon lükkas selle märgatava häälteenamusega tagasi, on elu täis üllatusi.
Nüüd kohaldatakse võrdlusalust kriteeriumina pärast seda, kui see on nõukogus läbi läinud.
Ja see ongi hea.
Nii komisjoni algne ettepanek kui ka keskkonnakomisjoni poolt heitkogustega kauplemise teemal vastu võetud seisukoht olid tasakaalust väljas, sest nendega oleks Euroopa tootmine pandud maailma turgudel raskesse konkurentsiolukorda ega oleks toodud erilist kasu kliimavaldkonnas.
Peale töökohtade kaotuse oleks see ilmselgelt tähendanud kahju ka keskkonnale, sest ettevõtjaid oleks sunnitud viima oma tootmise üle riikidesse, kus heitkoguste piirmäärad ei kehti.
Nüüd on see otsus avanud ukse õiglasemale ja keskkonna mõttes ettenägelikumale lähenemisviisile.
Kuid kõik on endiselt lahtine ja nüüd saame kinnitust selle kohta, kes tehtud parandustest kasu lõikab.
Keskkonnaalased sihid ei muutu ja neid on raske saavutada.
See ei ole tööstusele kergelt täidetav eesmärk, aga ei peagi olema.
Igal juhul on mõttetu rääkida tasuta saastekvootidest, sest võrdlusalused - mõõdupuud - on nõudlikud.
Peavadki olema, sest vastasel juhul ei saa me süsteemi, mis veenaks äriühinguid püüdlema teistega võidu tehnoloogia poole, mis tekitab kõige vähem heitkoguseid.
Keskkonnakaitsjate surverühma kurtmine, et paketti on nõrgendatud, tundub mulle ausalt öeldes põhjendamatu, kui arvestada, et eesmärke täidetakse ja tööstussektorite heitkoguste ülempiir langeb.
Tegemist on vastutustundetute väidetega, aga kõik ei olegi kindlasti vastutusest huvitatud.
Piisab maailma jalge alla tallamisest.
<D>
(EL) Austatud juhatajat, see on üks elu väikeseid irooniaid, et see arutelu toimub pärast tänavusuviseid traagilisi sündmusi Euroopa lõunaosas.
Sellised katastroofid hakkavad üha suuremat rolli mängima maastiku muutumisel ja keskkonnaprobleemide tekitamisel tulevikus.
Kõrbestumine ei ole tänapäevane probleem, oleme sellega kõrvuti elanud juba aastakümneid.
Minevikus oli viljakandva pinnase järkjärguline halvenemine keerukas protsess.
Sellel on erinevad põhjused ja kulg erineval määral, mis sõltub klimaatilistest iseärasustest.
Näiteks võib kõrbestumine intensiivistada üldist klimaatilist suundumust suurema kuivuse poole või see võib alguse saada muutusest kohalikus kliimas.
On oluline rõhutada, et lähedalasuva kõrbe olemasolu ei anna põhjust kõrbestumisele.
Kahjuks satub kõrbestuv piirkond avalikkuse tähelepanu alla vaid siis, kui protsess juba toimub.
Sageli ei ole piisavalt informatsiooni, mille alusel hinnata ökosüsteemi endist seisundit või kõrbestumise astet.
Seetõttu peame olema eriti ettevaatlikud selles osas, mida ette võtta põlenud maadega Euroopa lõunaosas: lähitulevikus on kliimamuutuse oht, mis soodustab kõrbestumise protsessi mõjutatud piirkondades.
Teadlased tegelevad ka uuringutega, kas kõrbestumine on üleilmse muutuse püsiv tegur ning kuidas ja millal oleks võimalik kõrbestumist peatada või tagasi pöörata.
See on üks arutusele tulevatest teemadest ÜRO rahvusvahelisel konverentsil.
Veevarude otstarbekam kasutamine ja sooldumise kontrollime on kuiva pinnasega piirkondades tõhusad meetmed.
Leidub ka võimalusi kasutada pinnavee varusid, näiteks vihmavett.
Lisaks teadusele peaks arvestama ka poliitiliste vahendite kasutamisega võitluses kõrbestumisega.
Kui me tahame peatada ja tagasi pöörata kuivade ja poolviljatute muldade degradeerumist, siis peame mõistma, kuidas ja millisel määral mõjutab neid keskkondi kliimamuutus, rahvastiku arvu kasv ja toiduainete tootmine.
Kõige tulemuslikum on sekkumine, mis põhineb parima informatsiooni ettenägelikul kasutamisel.
Selle arutelu lõpetuseks, me peame ÜRO konverentsile esitama resolutsiooni Euroopa Liidu eesmärkide kohta.
Lubage mul rõhutada kahte punkti, mida ma pean väga oluliseks.
Esiteks, ELil on lõpuks aeg rahakotti kergendada, kui ta soovib end nimetada "Euroopa Liiduks”; kõrbestumisega võitlemise tegevusteks peab eraldama õiguslikult siduvad rahalised vahendid.
Teiseks, EL ei peaks röövima Peetrit, et maksta Paulile: ta ei saa end esitleda keskkonnakaitsjana, olles ise võimetu kehtestama kohustuslikke üldisi eeskirju jätkusuutmatult raiutud puidu illegaalse sisseveo kohta ELi.
Tõepoolest, kõrbestumine ei puuduta ainult Euroopa Liitu, vaid kogu planeeti.
Kui EL soovib oma olemasolu teadvustada, siis peab ta astuma asjakohaseid samme ja mitte minema Madridi ainult vaatlejana.
<D>
(DE) Hr juhataja, volinik, daamid ja härrad, tihedam koostöö riikide valitsuste vahel on loomulikult õige ja asjakohane.
Ma tervitan seda.
See on lausa hädavajalik.
Kuid kui me kõik tõesti tahame ära hoida väikseima alampalga võidujooksu Euroopas, vajame enamat, ja ka teie teate seda, volinik.
Rüfferti kohtuotsuse kohaselt on minu arvates vaid üks lahendus.
Me peame täiustama töötajate lähetamise direktiivi.
Komisjon on ka kohustatud seda tegema.
Me peame tegema sellest kohtuotsusest õiguslikud järeldused, sest see muudab töötajate lähetamise direktiivi mõtte vastupidiseks.
Vabadus osutada teenuseid seatakse siin kõrgemale kui töötajate kaitse.
Isegi kavandatavat üleminekut minimaalselt maksimaalsele kaitsele on selgitatud.
Minu kodumaal Saksamaal mõjutab see kohtuotsus 16 liidumaast otseselt 8.
Piirkondlikud omavalitsused soovisid vaid olla eeskujuks palgadumpingu küsimustes.
Töötajate lähetamise direktiivi ja hankedirektiivide põhjal soovisid nad tagada teatavate sotsiaalsete kriteeriumide täitmise, vähemasti riigihankelepingute sõlmimisel.
Seetõttu on nad nõudnud sotsiaalse kriteeriumina kohalike standardsete palgamäärade järgimist, kuna need on alampalgast kõrgemad.
Mul on raske mõista Euroopa Kohtu otsust.
Kui me tõesti soovime sotsiaalseid kriteeriume - ja ma arvan, et me kõik tahame seda - siis peab olema võimalik saavutada enamatki kui alampalk.
Me ei tohiks lasta kohtuotsusel end kammitseda nii, et ka edaspidi võimaldame lähetatud töötajatele vaid miinimumstandardid.
See ei ole selline sotsiaalne Euroopa, mida minu fraktsioon tahab.
Kindluse mõttes peame hoolikalt läbi vaatama ka hankedirektiivid.
Saksamaal on täna õhtul käsitletavad, tööhõive valdkonnas tehtud Euroopa Kohtu otsused tinginud tagasihüppe Euroopa aktsepteerimises.
Nüüd nõutakse meilt kõigilt siinkohal uuesti taktika muutmist.
<D>
Härra juhataja, mina koos enamiku konservatiividega olen seisukohal, et on hädavajalik parlamendi tööd reformida.
Mul on olnud suur au elu jooksul töötada mitte ainult siin, vaid ka Alamkojas ja Ühendkuningriigi kohalikes omavalitsustes.
Ma pean ütlema, et teistes organites - kohalikes omavalitsustes ja rahvusparlamendis - on demokraatia ja osalemine suurem kui selles parlamendis.
Me vajame parlamendiliikmete kaasatust arutelude käigus toimuvatesse menetlustesse.
Siin ei ole arutelusid, ei ole vaidlusi, ei ole tulisust, ei ole entusiasmi, ja härra Corbetti - kindlasti heade kavatsustega koostatud - raporti probleem on, et sellega antakse parlamendi presidendile isegi suuremad volitused.
See on vale!
Kui me arvestame saabuvaid aastaid, siis peaksime andma parlamendiliikmetele suuremad volitused ja vähendama presidendi volitusi.
See on põhjus, miks ma nii hääletasin.
<D>
raportöör. - (FR) Härra juhataja, selle segase pealkirja taga hindab iga inimene selle arutelu olulisust, mida me pidasime täna õhtul pärast Ungari rahastamistaotlust, mis esitati esimest korda Rahvusvahelisele Valuutafondile (IMF).
Euroopa Liit on vaadelnud küsimust, et kontrollida tingimusi, milles ta ühele liikmesriikidest toetust anda saaks.
On tõsi, et majandus- ja rahanduskomisjoni liikmete vahel toimus arutelu selle üle, kuidas Ungari esmalt IMFi poole pöördus.
See on küsimus Ungarile kui mõni aasta Euroopa Liidu liige olnud riigile ja ka Euroopa Liidu institutsioonidele selles mõttes, et ilmselt oleme selles etapis suutnud piisavalt arendada usalduskliimat, solidaarsuskliimat, koostöökliimat, et võimaldada sellisel riigil nagu Ungari oma praeguses raskes olukorras arvata, et tema esimene solidaarsusring, tema esimene koostööring peaks olema Euroopa Liit.
Ma usun lõpuks, et kava, mida rakendatakse maksebilansi rahalise abi süsteemi jaoks artikli 119 alusel, mis saavutati komisjoni ja härra Almunia algatusel, keda ma tänan, võimaldab ühiselt IMFiga leida asjakohane lahendus.
Ilmselt mõtleme nüüd, et kahjuks ei ole Ungari olukord eraldiseisev juhtum, ja me peame mingil viisil "tugevdama polstrit”, mis võimaldab Euroopa Liidul selliseid nõudeid täita.
Resolutsioonis, mille me võtsime majandus- ja rahanduskomisjonis vastu ja mida loodetavasti homme täiskogus toetatakse, palume komisjonil uurida, kuidas ja kas mõnede liidu liikmesriikide pangad on selle olukorra raskendamisele kaasa aidanud.
Ma usun, et see on Euroopa Parlamendi jaoks eelolevaks aruteluks oluline teave, mida Jacques de Larosière'i rühm kahtlemata pärast seda läbi vaatab.
Me oleme öelnud ka, et arvame peaasjalikult, et nõukogu ettepanek oli suurendada rahastamisvahendeid antud künniseni, mille me oleme heaks kiitnud uskudes, et see ei jää ehk meie viimaseks aruteluks komisjoniga.
Praeguses etapis saame aru, et see on alus kokkuleppeks läbirääkimistel nõukoguga, ja seepärast aktsepteerime seda olukorda.
Loodame, et tulevikus kiidavad Euroopa Komisjon, nõukogu ja parlament kõik korrapäraselt need summad heaks, sest 2002. aastal, kui Euroopa Parlament hääletas määrust, mida me praegu muudame, nõudsime, et korraldataks korrapärane ajakohastamine.
Ilmselt ja kahjuks pean ma ütlema, et meil oli õigus.
Seepärast palume teilt seda jälle, volinik, ja ma usun, et on mõistlik paluda, et see sel viisil läbi viidaks.
Lõpetuseks, ma palusin majandus- ja rahanduskomisjonis aluslepingu artikli 100 vahendeid ja menetlusi, et meil oleks võimalik tegutseda, et anda mõnele liikmesriigile laiemat toetust, ja mitte üksnes seoses maksebilansi probleemidega.
Kahjuks majandus- ja rahanduskomisjon mind selles küsimuses ei toetanud, kuid ma kasutan oma positsiooni raportöörina, et nõuda tungivalt, et komisjon uuriks seda mehhanismi, mida alusleping pakub ja mida me seni ei ole täielikult ära kasutanud.
<D>
- (FR) Proua juhataja, volinik, daamid ja härrad, tahaksin väga lühidalt öelda, et mõistame kõik Dārfūri õudused hukka ning nõuame, et tehtaks kõik selle tagamiseks, et ühingud ja valitsusvälised organisatsioonid, kellel on neil juhtudel täita otsustav osa, saaksid oma tööd jätkata ega oleks välja saadetud.
Tahaksin siiski esitada ühe küsimuse volinikule.
Tahaksin teada, mida teie ootate, mida Euroopa Liit ootab Aafrika Liidult.
Kuulsime, et üks parlamendiliige nõudis relvastatud sekkumist.
Oma resolutsioonis me kutsume komisjoni ja nõukogu üles intensiivistama pingutusi, et valitsust Aafrika Liidu kaudu mõjutada.
Me delegeerime teiste riikide konfliktide lahendamise Aafrika Liidule.
Me teame Aafrika Liidu seisukohta Bashiri juhtumi kohta.
Tuleb välja, et siin on kahesugused standardid.
Millise strateegia komisjon siis Aafrika Liidu suhtes vastu võtab, kõneldes Aafrika mandrist?
Kas tahame ka sellel puhul delegeerida töö ja selle konflikti lahendamise Aafrika Liidule?
<D>
komisjoni liige. - Härra juhataja, sooviksin teha komisjoni nimel avalduse.
Esialgses paranduseelarves nr 6/2007 pakkus komisjon välja uue eelarverea - "Konkurentsipoliitika valdkonnas komisjoni tehtud otsuste vastu algatatud õiguslikest menetlustest tulenevad kahjunõuded” ning vastava kulu liigitamise mitmeaastase finantsraamistiku rubriigi 1a alla, kuivõrd see viitab operatiivtegevusele konkurentsipoliitika valdkonnas.
Komisjon kasutaks seda eelarverida võimalike eelarveliste implikatsioonide korral, mis tulenevad Euroopa Kohtu või Esimese Astmekohtu lahenditest konkurentsi valdkonnas.
Selle eelarverea vajadus tuleneb hiljutistest Esimese Astme Kohtu lahenditest ning eelarve struktuurist.
Kui konkurentsipoliitika valdkonna trahvid sisestatakse üldise eelarvetuluna, siis välja makstavate summade osas on vaja luua eelarverida eelarve kulu poolel, mida praegu ei eksisteeri.
Komisjon arvestab, et eelarvepädev institutsioon ei kavatse toetada selle eelarverea loomist 2007. aastaks.
Sellest hoolimata, võib komisjon olla sunnitud tegema vajadusel väljamakseid praeguse eelarve piires ning kohaseid eeskirju järgides, et täita õiguslikke kohustusi, mis võivad tuleneda 2007. aasta Kohtu otsustest.
Sellega ei langetata ette ära lõplikku otsust eri-eelarverea loomise kohta ning vastava kulu liigitamise kohta mitmeaastases finantsraamistikus.
<D>
Statistika Alzheimeri tõve ja dementsuse teiste vormide kohta on väga murettekitav: näiteks see, et igal aastal kujuneb 1,4 miljonil ELi kodanikul välja mingit liiki dementsus ja iga 24 sekundi tagant avastatakse uus dementsusjuhtum.
Üle 65aastaste inimeste hulgas kannatab dementsuse all peaaegu iga 20. inimene ning hinnanguliselt kannatab selliste haiguste all üle kaheksa miljoni eurooplase.
Seda arvesse võttes on vaja ELis erinev riiklik poliitika kooskõlastada.
Killustatud tegevus, Euroopa tasandil ühtlustamata tegevus ning ebavõrdsed kättesaadavuse ja ravitingimused on enam kui piisav põhjendus kõnealuse algatuse esitamiseks.
Selle aluseks on neli põhieesmärki: parandada varast avastamist, täiendada epidemioloogilisi teadmisi sellest haigusest, toetada liikmesriikidevahelist solidaarsust ja arvestada dementsuse all kannatavate inimeste õigustega.
Seni ei ole Alzheimeri tõvele ravi leitud.
Seega on hädavajalik tõhustada farmakoloogiavälist sekkumist, edendades sekkumisviise, mis parandavad haiguse all kannatavate inimeste heaolu.
Kõike eeltoodut arvestades pooldan igati liikmesriikidevahelist paremat kooskõlastamist ja dementsuse mõjusamat ennetamist.
<D>
Proua president, partnerlus ELi ja Kesk-Aasia vahel oleks pidanud juba ammu sündima ja ma õnnitlen hr Özdemiri selle aruande puhul.
Seda suurt ja strateegiliselt elulist piirkonda tiritakse kolmele poole: Hiina, Venemaa ja Euroopa poolt.
On oluline, et me teeksime kõik, mis meie võimuses, et tagada, et Kesk-Aasia langetaks mõistliku otsuse ja valiks partnerluse ELiga.
Turkmenistani järkjärguline esilekerkimine isolatsioonist avab ELile väga olulise võimaluseakna.
Turkmeeni külluslike süsivesinikuvarudega regulaarne, usaldusväärne varustamine vähendab Euroopa praegust liigset sõltuvust Venemaast.
Selle jaoks on vaja uus Kaspia merd läbiv gaasijuhe ühendada Nabucco projektiga.
Usbekistan, mis õigustatult pärast Andijani veresauna põlu alla sattus, on hakanud osalema inimõiguste dialoogis ELiga.
See on märkimisväärne samm edasi.
Selge on see, et on veel vaja teha väga palju, enne kui Usbekistani saab pidada õigeks demokraatlikuks riigiks.
Usbekistan on aga tähtis liitlane sõjas rahvusvahelise terrorismi vastu, seda eriti seoses Afganistaniga.
ELi jaoks peaks Kasahstan näima Kesk-Aasia kroonijuveelina.
Riigi tohutud nafta-, gaasi- ja mineraalainete varud, nende hulgas uraan, on ilmseks veetluseks.
Kuigi Kasahstan ei ole meie tavade järgi lääne liberaalne demokraatia, teeb see suuri edusamme multireligioosse, ilmaliku moslemite enamusega riigina.
Arvestades asjaolu, et üksnes 17 aastat tagasi oli ta Nõukogude Liidu liige, aitab Kasahstani OSCE eesistujakoht 2010. aastal veelgi kaasa liikumisele suurema poliitilise vabaduse ja inimõiguste suunas selles riigis.
ETP idamõõtme raportöörina tegin kord ettepaneku, et Kasahstan võiks ühel päeval saada ETP liikmeks.
Arvan, et ühel päeval leiabki sarnane korraldus aset.
<D>
(ES) Härra juhataja, homme pannakse hääletusele energiaturu liberaliseerimist käsitleva õigusaktide paketi teine ja ka viimane osa, teisisõnu gaasisektorit puudutav osa.
Täiskogu on alati väitnud, et gaasiturg erineb tegelikkuses elektrienergia turust, kuna sektor, mis juhib kõiki tegevusvaldkondi tootmisest turustamiseni, erineb sektorist, mis allub tugevale geopoliitilisele survele tootmisprotsessi ajal ning omab kontrolli vaid transpordi ja lõppmüügi üle.
Seepärast arvab ka enamus Euroopa Parlamendist jätkuvalt, et peaksime kaaluma ka mõnda muud võimalust peale omandisuhete eraldamise.
Sel põhjusel esitas tööstuse, teadusuuringute ja energeetikakomisjon Romano Maria La Russa raporti kohta kompromissmuudatusettepaneku, mis kinnitab parlamendiliikmete enamuse seisukohta, mille kohaselt see on tõsiselt võetav alternatiiv; alternatiiv, mis tagab süsteemihalduri tuntava iseseisvuse, kuna vaid sel viisil saab kindlustada enam investeeringuid mahtude suurendamisse, mis omakorda eemaldab piirangud uutele ettevõtjatele ja võimaldab tugevamat konkurentsi.
Need, kes toetavad omandisuhete eraldamist, on alati öelnud, et me võiks aktsepteerida tõsiselt võetavat alternatiivi, mis annaks sama tulemuse.
Arvan, et koostatud maagaasi käsitleva kompromissi näol on meil sobiv kava olemas.
Siiski oleme teadlikud, et osa inimesi eelistab nõukogu pakutud alternatiivkava, mis ei toeta sõltumatu halduri kontseptsiooni, ja et nõukogu kavatseb teha ettepaneku korraldada eraldi hääletamine.
Tahaksin neile selgitada, et ilma väljapakutud halduri kontseptsioonita ei ole see tõeline alternatiiv omandisuhete eraldamisele, vaid pigem õiguslik mudel, mis võimaldab turgude avanemist arvestades teatud liikmesriikidel olla võrdsemad kui teised.
Loomulikult ei tundu see võimalus eriti sidus.
Lõpuks avaldan täielikku toetust Atanas Paparizovi koostatud gaasi reguleerimist käsitlevale raportile ja tänan teda abi eest, mida ta meile esimesel lugemisel osutas.
<D>
(LT) Täna toimub Brüsselis ELi-Hiina tippkohtumine.
Lisaks kliimamuutusele ja kaubandusele arutletakse ka Hiina inimõiguste kaitsjate olukorra, surmanuhtluse ja Laogai sunnitöölaagrite üle.
Kahtlemata on tegemist väga tähtsate teemadega, kuid tahan teile meelde tuletada veel ühte teravat Hiina probleemi - Tiibetit.
On kahetsusväärne, et lootust sisendav dalai-laama esindajate ja Hiina Rahvavabariigi valitsuse esindajate dialoog areneb väga aeglases tempos.
Dialoogi 9. voor toimus eelmise aasta novembris.
Kohtumised toimuvad ebaregulaarselt ning neil valitseb usaldamatuse õhkkond.
Seda hoolimata asjaolust, et dalai-laama on vahepeal loobunud mitte ainult Tiibeti iseseisvuse, vaid ka Tiibeti suveräänsuse eesmärgist.
Tahaksin taas kutsuda Hiina liidreid üles lahendama Tiibeti küsimus dialoogi abil, ilma jõudu kasutamata ja dalai-laamat eiramata.
Euroopa Liit kiidaks sellise dialoogi kahtlemata heaks ja on valmis kaasa aitama, vahendama ning igal muul viisil abistama.
<D>
Põhimõte ne bis in idem, mille kohaselt ei saa sama isikut sama kuriteo eest kaks korda kohtu alla anda, on demokraatliku korra õiguse aluspõhimõte.
Mina olen ise Prantsusmaal selle põhimõtte rikkumise ohver, sest valitsuse korraldusel mõistetakse minu üle ikka veel kohut teo eest, milles kassatsioonikohus on mind ometi täiesti süütuks tunnistanud.
Ma süüdistan selles eeskätt raportöör Diana Wallist, kes minu puutumatust käsitleva raporti koostajana kuritarvitas oma ametiseisundit ja lasi kasutada kõikvõimalikke vahendeid, et võtta minult ära kaitse, millele mul on õigus, kui õiguse ja moraali norme ning Euroopa Parlamenti puudutavat kohtupraktikat järgitakse.
Renate Weberi raporti mõte aga ei ole neid ne bis in idem'i juhtumeid ära hoida.
Selleks on olemas 2000. aastast pärit Euroopa konventsioon, mis näib rahuldavat praktikute vajadusi ja vastab õigusriigi põhimõtetele.
Weberi raportiga tahetakse eelkõige anda Eurojustile - mida paljud sooviksid näha muutumas Euroopa prokuratuuriks - õigus kontrollida liikmesriikide kohtuid ja nende üle otsustada.
Seetõttu hääletasime me selle vastu.
<D>
(BG) Härra president, viimastel nädalatel on ajakirjanduses kommenteeritud Euroopa Komisjoni suhtumist erinevatesse liikmesriikidesse kui näidet topeltmoraalist.
Ilmselgelt kaasneb iga uue laienemisega järjest rangemate kriteeriumite kohaldamine.
Näiteks Bulgaaria ja Rumeenia suhtes kohaldatakse justiits- ja siseküsimustes ebaharilikku koostöö- ja kontrollimehhanismi.
Kahtlemata on kõnealustes riikides tõsised probleemid ning mõlemad riigid peavad jätkama arvukate uuenduste läbiviimist.
Kuid kas niisugune Euroopa Komisjoni lähenemine on kõigi suhtes samasugune?
On riike, kus organiseeritud kuritegevus on sügavalt juurdunud ning selle tulemused on ilmselged: Euroopa rahade kuritarvitamine, mahajäämus ja tänavakuritegevus, ksenofoobia.
Samas ei ole komisjon minu teada andnud ametlikku selgitust ega teinud ettepanekut vastavasisuliste meetmete kasutuselevõtu kohta.
Rääkides korruptsioonist võimukoridorides, võin komisjoni reaktsiooni ette kujutada, kui Bulgaaria peaminister kehtestab seaduse, mille alusel teda ei ole võimalik vastutusele võtta.
Samas viiakse niisugused toiminguid läbi vaikselt, kui see puudutab endise justiits- ja siseasjade voliniku riiki.
Ma võin tuua veel mitmeid näiteid.
Ma tahan rõhutada, et minu eesmärk ei ole Bulgaaria ja Rumeenia osas järeleandmiste tegemine vaid liikmesriikide õiglane ja võrdne kohtlemine.
<D>
(PL) Härra juhataja, õnnitlen härra Savaryd teema käsitlemise puhul!
Linnapiirkondades on transport oluline probleem.
Vastavalt subsidiaarsuse põhimõttele reguleerivad neid probleeme riigisisesed ja kohalikud õigusaktid.
Samas tuleks tunnistada probleemi olulisust ning spetsiifilist abi ja kooskõlastust tuleks korraldada Euroopa tasandil.
See puudutab nii heade kogemuste propageerimist kui ka uuenduslike, tehniliste ja organisatsiooniliste lahenduste propageerimist.
Linnapiirkonna intelligentse transpordisüsteemi jaoks on vaja erituge, mis aitavad kaasa efektiivsele liiklusreguleerimisele ja ka ohutusele.
Siinkohal on transpordi, infotehnoloogia ja telekommunikatsiooni potentsiaalide kombineerimine kasulik.
Samuti on vaja modaalseid lahendusi, kus kasutatakse mitmeid massitranspordi viise ja mis vähendab linna keskustes ummikuid.
Minu arvates on oluline muuta linnaplaneerimise mudeleid, et linnatransport oleks nii inim- kui ka keskkonnasõbralik.
Toetan ka linnaliiklusele mõeldud spetsiaalse finantsinstrumendi loomise kontseptsiooni järgmise finantsperspektiivi ajal.
Pidagem meeles, mida raportöör rõhutas, et peaaegu 80% ELi elanikest elavad linnapiirkondades.
Nad kaotavad palju aega transpordi halva organiseerimise tõttu.
Ärgem raisakem seda aega!
<D>
kirjalikult. - (PT) 20. veebruaril leidis Madeiral aset ainulaadne meteoroloogiline nähtus, mille tagajärjel oli vähemalt 42 hukkunut, 32 teadmata kadunut, 370 kodutuksjäänut ja umbes 70 vigastatut.
27. ja 28. veebruaril oli ühe teise ilmastikunähtuse Lääne-Prantsusmaal Atlandi rannikul (Poitou-Charentes ja Pays de la Loire) tagajärjel 60 hukkunut, 10 teadmata kadunut ja 2000 kodutuks jäänut.
See torm isoleeris ka mitmed Hispaania piirkonnad, eriti Kanaari saartel ja Andaluusias.
Lisaks inim- ja psühholoogilistele kannatustele põhjustasid need meteoroloogilised nähtused ulatusliku hävingu äärmiselt tõsiste sotsiaalsete ja majanduslike mõjudega nimetatud piirkondade majandustegevusele, kuna paljud inimesed kaotasid kõik, mis neil oli.
Ma hääletasin kõnealuse resolutsiooni ettepaneku poolt, millega kutsutakse komisjoni viivitamata võtma kõiki meetmeid, mis on vajalikud Euroopa Liidu Solidaarsusfondi (EUSF) kasutuselevõtuks kõige kiireloomulisemal ja kõige paindlikumal viisil, eraldades ohvrite abistamiseks maksimaalse võimaliku summa.
Ma rõhutaksin vajadust uue EUSFi määruse koostamise järele kooskõlas komisjoni ettepanekuga, et lahendada looduskatastroofidega kaasnevaid probleeme paindlikumalt ja tõhusamalt.
<D>
Proua juhataja, üleilmne majandus- ja finantskriis ning mitme miljardi suurused stiimulipaketid annavad meile tohutu võimaluse energiatõhususe parandamiseks, energiavarustuse kindluse suurendamiseks usaldusväärsete taastuvate energiaallikate abil ja keskkonnahoidliku tehnoloogia arendamiseks uue rohelise kokkuleppe kaudu.
Teisisõnu saame muuta selle kriisi võimaluseks, mis on pikas plaanis meile kõigile kasulik.
Mul on hea meel kahe uuendusliku variandi üle, mille komisjon oma hiljutises teatises üleilmse kliimamuutuse vastu võitlemise rahastamiseks välja pakkus.
Mina kui tänast dokumenti puudutava resolutsiooni esialgne koostaja kutsun liikmesriike üles tegutsema nende ettepanekute kohaselt ja lisaks järgmisel nädalal toimuval riigipeade ja valitsusjuhtide tippkohtumisel järgima eelmise aasta 12. detsembril toimunud tippkohtumise deklaratsiooni, mis tuleks ametlikult vormistada - soovitatavalt koos Euroopa Liidu heitkogustega kauplemise süsteemi raporti lõpliku tekstiga, sest vastasel juhul ei ilmu see Euroopa Liidu Teatajas.
Selleks vajame kõigi kolme institutsiooni ühist deklaratsiooni ja ma kutsun nõukogu eesistujat, volinikku ja proua juhatajat seda meeles pidama.
Detsembri deklaratsioonis märgitakse: "Euroopa Ülemkogu tuletab meelde, et liikmesriigid määravad kooskõlas oma põhiseadusest tulenevate nõuete ja eelarvenõuetega kindlaks Euroopa Liidu heitkogustega kauplemise süsteemi raames saastekvootide oksjonitest saadud tulude kasutamise.
Euroopa Ülemkogu võtab teadmiseks liikmesriikide valmisoleku kasutada vähemalt poolt sellest summast meetmete võtmiseks, mille eesmärk on vähendada kasvuhoonegaaside heitkoguseid, leevendada kliimamuutust ja kohaneda kliimamuutusega, vältida metsade hävitamist, arendada taastuvaid energiaallikaid, energiatõhusust ja muid tehnoloogiaid, mis aitavad minna üle ohutule ja säästvale vähem süsinikdioksiidi heitkoguseid tekitavale majandusele, muu hulgas suutlikkuse arendamise, tehnosiirete ning teadus- ja arendustegevuse kaudu.”
Deklaratsioon jätkub.
"Seoses rahvusvahelise kliimamuutust käsitleva kokkuleppega, mis sõlmitakse Kopenhaagenis 2009. aastal, ja nende puhul, kes seda soovivad, on osa sellest summast kavas kasutada kliimamuutuse leevendamiseks ja kliimamuutusega kohanemiseks võetavate meetmete rahastamiseks selle kokkuleppe ratifitseerinud arengumaades, eelkõige vähim arenenud riikides.
Edasised sammud tuleb selles küsimuses teha Euroopa Ülemkogul 2009. aasta kevadel.”
Ootan innuga riigipeade ja valitsusjuhtide järgmise nädala kohtumiselt sellele deklaratsioonile väärikat järge.
<D>
fraktsiooni GUE/NGL nimel. - (DE) Härra juhataja, daamid ja härrad, kõigepealt tahaksin tänada meie raportööri Kathalijne Buitenwegi kogu tema töö eest.
Ta käsitas seda teemat väga kindlakäeliselt.
Euroopa Parlament on oodanud seda direktiivi aastaid, mis tähendab tegelikult, et ülimalt oluline on võtta see vastu enne Euroopa Parlamendi selle koosseisu ametiaja lõppu.
Samal ajal on väga tähtis, et komisjon esitaks võimalikult kiiresti ettepaneku soolise diskrimineerimisega võitlemise kohta, sest sellega kaotatakse lõpuks ometi praegune diskrimineerimisvormide hierarhia.
Muus osas ei suuda ma varjata üllatust, et muudatusettepanekus 96 üritab Euroopa Rahvapartei (Kristlike Demokraatide) ja Euroopa Demokraatide fraktsioon jätta direktiivi kohaldamisalast välja diskrimineerimise usutunnistuse alusel.
Niisiis, daamid ja härrad fraktsioonist PPE-DE, kas me peame tõesti juhtima teie tähelepanu sellele, et direktiivi ettepaneku õiguslik alus - nimelt EÜ asutamislepingu artikkel 13 - on kehtinud alates Amsterdami lepingu jõustumisest 1999. aastal, s.o juba kümme aastat?
Kas ma pean teile meelde tuletama, et kõiki artiklis 13 loetletud diskrimineerimise aluseid loetakse ilma eranditeta võrdseks?
Pealegi, lugupeetud daamid ja härrad fraktsioonist PPE-DE, ei saa teil olla jäänud märkamata, et ELi põhiõiguste harta artiklis 10 käsitatakse iga inimese usutunnistust ja veendumusi võrdsena.
Teate, härra Weber CSUst, ma loomulikult kuulasin teie argumente, aga pean tõepoolest ütlema, et jumala pärast, need on ürgvanad.
Teie muudatusettepanekule 81, millega lükatakse tagasi terve direktiiv, on ausalt öeldes lisatud üsna küüniline põhjendus, nimelt see, et direktiivi ülevõtmine - tsiteerin - "toob kaasa ülemäärase bürokraatia”.
Härra Weber, ma lihtsalt ei suuda mõista neid katseid jätta inimesed nende õigustest ilma just sellise põhjendusega, ning ma loodan, et teie muudatusettepanek 81 lükatakse homsel täiskogu istungi hääletusel kindlalt tagasi.
EL peab lõpuks astuma järgmise sammu võitluses diskrimineerimise vastu meie ühiskonnas.
<D>
fraktsiooni PSE nimel. - Härra juhataja, EURESi potentsiaal on tohutu, kuid suur osa sellest potentsiaalist tuleb alles realiseerida.
Sellel on endiselt arvukalt piiranguid.
Meie seisukoht on, et portaalist peaks saama töötajate geograafilise ja ametialase liikuvuse keskne nõuandepunkt, kuid me peaksime olema ausad ja tunnistama, et selleni jõudmiseks on veel pikk tee käia.
Küll aga peaks praegusel arenenud elektroonikaajastul sellise nõuandepunkti saavutamine olema võimalik.
Töökoha otsingu eesmärgil ELis liikuda kavatsevad töötajad vajavad juurdepääsu üksikasjalikule ja piiritletud teabele, mis tagaks neile kindluse oma perega ümberasumiseks - teave peaks olema üksikasjalik kuni sellise tasandini välja, nagu nt teave koolide kohta konkreetses paikkonnas, antud koolide tulemuslikkus, õpilaste arv ja vabade kohtade olemasolu.
Sama kehtib tervishoiu, elamumajanduse ja suure hulga muude teemade kohta.
Portaal küll sisaldab teavet kõnealuste teemade all, kuid on väga üldise iseloomuga ja annab riigiti vaid lühikese ülevaate.
Sellise üksikasjaliku ja piiritletud teabe kogumine portaali võib tunduda tohutu ülesandena, kuid ei pea tingimata nii olema.
Suur osa kõnealusest teabest on juba olemas kohalike asutuste, tervishoiuasutuste, kohalike haridusasutuste ja valitsusasutuste kodulehekülgedel.
Portaali võib lisada viited kõnealustele kodulehekülgedele, et suunata üksikasjalikumat teavet vajavad kasutajad otse vajalikku kohta.
Kohalikul tasandil kättesaadavat teavet esitatakse üha enam mitmes keeles.
Nii näiteks on minu enda piirkonnas kogu teave alates sellest, kuidas registreeruda hääletusele kuni vaba majutuskoha leidmiseni välja, kättesaadav poola ja veel mitmes muus keeles.
Lõpuks on kõnealune teave sageli esitatud ka mitmes kolmandate riikide keeles, mis seostub voliniku käsitletud küsimusega.
Sisseränne kolmandatest riikidest ei saa lahendada raskusi, mida ELile põhjustavad demograafilised muutused, kuid saab sellele kaasa aidata.
Seepärast oli mul hea meel kuulda voliniku sõnu kavatsuse kohta valmistada EURES ette tähtsa rolli etendamiseks kõnealuses protsessis.
<D>
(HU) Hr president, daamid ja härrad, lubage mul alustuseks märkida, et on vastuvõetamatu, et keegi siin täiskogus väidab end olevat ainus rahva esindaja ning nimetab kõiki teisi vaid poliitilise eliidi esindajateks.
See on vastuvõetamatu suhtumine.
Meid on palju selles istungisaalis ning me esindame paljusid Euroopa kodanikke, kes peavad vajalikuks tugevamat Euroopat.
Hiljuti on ka uued liikmesriigid aru saanud, et Euroopa probleem pole mitte see, et ta piirab meie suveräänsust või võtab meil võimalused käest, vaid hoopis see, et ta pole võimeline piisaval määral koos tegutsema.
Kõnealune uus leping, Lissaboni leping, annab vahendid just selle tegemiseks.
Loomulikult ei ole paljud meist täielikult rahul Lissaboni lepingus sisalduvaga.
Samas peame möönma, et pärast Lissaboni lepingu ratifitseerimist on aeg küps, et luua uus Euroopa, Lissaboni lepinguga loodav uus struktuur.
Teiste sõnadega vajame järgnevatel aastatel tugevamat Euroopat ja rahulikku konsolideerimisperioodi.
Ma olen eriti rahul, et dokumendis keelatakse sõnaselgelt ka vähemuste hulka kuuluvate isikute diskrimineerimine.
Me räägime Euroopa Liidus väga palju väärtustest ja mitmekesisusest, kuid Euroopa vähemuste kaitse on siiani olnud ebakindel.
See võimalus ja sellele osutav lõik avab Euroopale uued võimalused viia nende küsimustega tavaliselt seostatav retoorika ka ellu.
Lõppude lõpuks ei saa me ju rääkida väärtustest ja ühistest põhimõtetest, kui jätame Euroopa koostisosa - vähemused ja üksikud etnilised kogukonnad - protsessist välja.
Ma tervitan seda lepingut ja õnnitlen raportööre.
<D>
kirjalikult. - Arvestades praeguse olukorraga Põhja-Aafrikas ning samuti asjaoluga, et üle maailma rikutakse inimõigusi rohkem kui kunagi varem, on vaja ÜRO inimõiguste nõukogu töö ümberkorraldamist.
ÜRO inimõiguste nõukogu peab tegutsema õigel ajal ja reageerima tõhusalt uutele probleemidele.
Kahjuks ei ole see nii.
Osaliselt saaks selle probleemi lahendada lisakohtumiste korraldamisega lisaks praegustele istungjärkudele.
Lisaks sellele peab ÜRO inimõiguste nõukogu oma liikmeskonna läbi vaatama ning veenduma, et kõik liikmed täidavad miinimumnõudeid.
On lihtsalt häbiväärne, et Liibüa-sarnased diktatuurid saavad nii lihtsalt liikmeks organis, mille ülesanne on inimõiguste kaitsmine.
ÜRO inimõiguste nõukogu usaldusväärsust ohustab poliitiliselt motiveeritud käitumine nüüd rohkem kui kunagi varem.
Euroopa välisteenistuse kaudu saab EL nüüd rääkida ühel häälel ja tegutseda ülemaailmse osalejana.
Asepresident / kõrge esindaja peab kandma hoolt selle eest, et meetmed oleksid sidusad ja et tööd ELi Genfi ja New Yorgi esinduste vahel kooskõlastataks tõhusalt.
ELi väärtustepõhisele välispoliitikale ei ole teist praktilist alternatiivi.
<D>
(FR) Lugupeetud juhataja, Melchior Wathelet, José Manuel Barroso!
Tahan tänada Euroopa Komisjoni ja eesistujariiki Belgiat nende avatud, koostööalti ja tõeliselt euroopaliku toimimisviisi eest.
Praegusel kriisiajal ei tohi me unustada mõtlemast tulevikule.
Möödunud aastal käis riikidevaheline võistlus selle peale, kes kõige rohkem kulutada suudab.
Kõik vajutasid gaasi.
Sel aastal on vastupidi ja kõik vajutavad nüüd pidurit.
Hästi.
Euroopa Parlament aktsepteerib summat, mille kõige kokkuhoidlikum või ihnsam liikmesriik nõukogule peale sunnib, kuid tingimusel, et lepime kokku tuleviku kaitsmise osas.
Euroopa Liidul ei ole enam vajalikke vahendeid oma eelarve rahastamiseks.
Selle asemel, et olla peamine eurooplaste vahelist solidaarsust kehastav vahend, on ühenduse eelarvest saanud vastuoluliste riiklike huvide lahinguväli.
Lissaboni leping on nüüdseks aasta aega jõus olnud.
See annab liidule kauaoodatud uued volitused, kuid sellegipoolest ei ole olnud võimalik eraldada 2010. aasta eelarvesse lisaressursse ning sama kehtib 2011. aasta kohta.
Seis on sama ka Euroopa 2020. aasta tegevuskava puhul.
Ajal, kui kõik liikmesriigid on pühendunud poliitikameetmetele, mille eesmärk on vähendada riiklikke kulutusi väga suurel määral, on nad tohutult huvitatud selliste kokkuhoiuvõimaluste leidmisest ja ärakasutamisest, mida võiks viia ellu mõnede kulude jagamise abil, kas siis mitme riigi või kõigi 27 liikmesriigi vahel.
Euroopa, euroopalik käsitus ja Euroopa võrdlusuuringud võivad aidata meil vähem kulutada.
Sel põhjusel teeb Euroopa Parlament ettepaneku sõlmida meie kolme institutsiooni vahel koostöömeetodit käsitlev kokkulepe kõigi kõnealuste tulevikuga seotud ettepanekute kohta.
Isiklikul tasandil soovin lisada, et riikide parlamente kaasates säästame aega, sest maksude ja eelarveküsimustes on nad suveräänsed.
<D>
raportöör. - (IT) Härra juhataja, daamid ja härrad, eile ei saanud ma saadavaloleva aja piiratuse tõttu tänada nii, nagu tahtsin, kõiki neid, kes on minuga koos töötanud.
See on olnud keeruline direktiiv ja on peetud väga pikki arutelusid, kuid minu arvates oleme jõudnud eduka lõpplahenduseni.
Tahaksin eelkõige tänada koostöö eest kõiki kolleege tööstuse, teadusuuringute ja energeetikakomisjonis, eriti variraportööre, härra Reuli, härra Swobodat, härra Mandersit, härra Turmes'i, härra Seppäneni ja loomulikult volinik Piebalgsi - loodan, et ei jätnud kedagi välja -, samuti härra Vidal-Quadrast.
Tahaksin tänada ka kogu sekretariaati, oma personali ja kaastöötajaid.
Ainult kolm sekundit.
See on huvitav ja äärmiselt tähtis direktiiv.
See on direktiiv - palun lubage mul rääkida kolm sekundit.
See on direktiiv - me kaotame siin parlamendis nii palju aega! -, mis pakub huvi ettevõtjatele, kes on kahjuks sageli monopolid, ja tarbijatele.
Usun, et oleme oma töös üritanud mitte karistada tootjaid ega tarbijaid, vaid oleme püüdnud - ja tänan teid aplausi eest, kuid ma jätkan -, oleme püüdnud töötada selles mõttes kõikide Euroopa kodanike heaks ...
Hästi, teil on kiire, lõpetagem väga lühidalt.
See, ja ma tänan teid, on väga rõõmustav Euroopa parlamentaarse demokraatia väljendus.
(Aplaus)
<D>
Ma tahaksin teilt küsida järgmise komisjoni struktuuri kohta.
Teie pakutud portfelli jaotusel näib olevat tugev presidendi pitser.
Meie arvates korraldate struktuuri nii, et teie kui komisjoni president saaksite palju võimu.
Oleme üllatunud, et tahate kaotada komisjoni liikmete töörühmad.
Meie arvates tegid need rühmad eelmise parlamendi ametiaja jooksul head tööd.
Meid üllatab ka see, et vastutus on mõnes valdkonnas nii killustatud, et see jääb meile arusaamatuks.
Me ei mõista, kuidas kavatsete jaotada kohustused pr Redingi ja pr Malmströmi vahel.
Meile näib, et pr Malmström hakkab looma midagi sisejulgeolekuasutuse-laadset.
Mul ei ole midagi kliima eraldi vastutusvaldkonnaks muutmise vastu.
Kui aga nimetate ametisse kliimavoliniku, siis tuleb ka näidata, et tal on reaalne võim ja juurdepääs sellistele valdkondadele nagu energia, tööstus, transport, keskkond ja põllumajandus.
Meile ei tundu, et see hetkel nii oleks.
<D>
(CS) Ma tahaksin teha Herbert Reuli raporti kohta 10 märkust.
See on suurepärane ja väga tasakaalustatud raport, mis minu arvates kirjeldab meie tulevikku Antoine de Saint Exupéry sõnade vaimus: meie ülesanne ei ole seda ette näha, vaid see võimalikuks teha.
Raportis loetakse üles praktiliselt kõik traditsioonilised energiaallikad, välja arvatud, võib-olla siinviibivate "roheliste” parlamendiliikmete rõõmuks, eboniitpulgad ja rebasesabad.
Ilma naljata aga tunnustan põhjalikkust, millega raportis käsitletakse energiasektorit reguleerivaid üldisi õigusakte.
Nagu professor Semjonovi ajaloolised avastused kinnitavad, on alates ürg- ja vanaajast kohaldatud ühtesid ja samu põhilisi seadusi: ühelt poolt on inimesed üritanud vähendada tehnoloogiate energiamahukust, teiselt poolt aga püüdnud rohkem energiat toota.
Minu arvates on käesoleval ajal eluliselt tähtis energiaallikate tõhus kombineerimine ja gaasi impordi mitmekesistamine.
Suurendada tuleks Euroopa ühtse turu kaalukust kui varustuse stabiilsuse ja usaldusväärsuse tagatist.
Loomulikult tuleb arvesse võtta keskkonnaga seotud ohte, mida on vaja hoolikalt hinnata.
Raportöör Herbert Reul viitab näiteks Arktika mandrilavadele, kus mõnede hinnangute põhjal asub kuni 25% uutest gaasi- ja naftaallikatest.
Kahtlemata palutakse komisjoni võtta meetmed energiamahukuse vähendamiseks SKT ühiku kohta.
Veel üks oluline ülesanne on mõistliku tehnosiirde poliitika kavandamine.
(Juhataja katkestab kõneleja)
<D>
kirjalikult. - (PL) Hr president, daamid ja härrad, ühenduse õigusaktide rakendamise probleem liikmesriikides ei ole uus.
Julgen öelda, et see mõjutab suurt osa ühenduse poliitikaid.
27 riigi jaoks Euroopa tasandil ühise seisukoha väljatöötamine on tegelikult ainult selle vaevarikka vastuvõetud põhimõtete ühtlustamis- ja rakendamisprotsessi algus.
Liikmesriikidel on viimane aeg võtta ise vastutus selle protsessi eest.
Meie ühistegevuse tõhusus Euroopa tasandil sõltub suuresti kohustusest ja ettepanekute rakendamisest liikmesriikide valitsuste poolt.
Vajame koostööd meie riigihalduse erinevate tasandite vahel.
Võin julgelt väita, et Euroopa Parlamendi liikmetena, kelle valivad otse erinevate liikmesriikide elanikud, oleme valmis võtma vastu ja kaaluma iga koostöövormi meie riiklike ja regionaalsete valitsustega, mis saaks edendada ja kiirendada ühenduse õigusaktide rakendamist.
Me ei saa lubada, et selline teema nagu majandusliku ja sotsiaalse ühtekuuluvuse tugevdamine, mis on üks EÜ asutamislepingute põhiprintsiipidest tähtsusetuks muutuks - nagu juhtub täna meile esitatud probleemiga.
Korralik ELi määrus territoriaalse koostöö rühmituste osas on eksisteerinud 2006. aasta juulist, kuid siiani ei ole sellest võimalik kasu saada, kuna puuduvad liikmesriikide vastavad õigusaktid.
<D>
komisjoni liige. - Proua juhataja, globaliseerunud maailmas, kus maksude maksmisest kõrvalehoidujad ja maksupetturid kasutavad ära riiklike maksuhaldurite volituste piiratud reguleerimisala, on oluline maksuhaldurite-vaheline tõhus koostöö ja vastastikune abi, et paremini maksupettuse ja maksude maksmisest kõrvalehoidumise vastu võidelda.
Otsustavateks on täiustatud eeskirjad ja suurem läbipaistvus.
Seda rõhutati hiljuti G20 tippkohtumisel Londonis ning see on veelgi asjakohasem siseturu puhul ajal, mil esineb finantskriis ning Euroopa Liidus on vaja eelarvepoliitikat koomale tõmmata.
Selle taustal on mul hea meel teiega täna kahte ettepanekut arutada, mis aitavad mõlemad kaasa eesmärgile kahes erinevas maksuvaldkonnas maksupettuste ja maksude maksmisest kõrvalehoidumise vastu võidelda.
Hoiuste maksustamise direktiivi läbivaatamise ettepaneku eesmärgiks on vähendada seaduselünki ja hoida paremini ära maksude maksmisest kõrvalehoidumist.
Mul on väga hea meel konstruktiivse ja toetava suhtumise üle käesolevasse ettepanekusse, mis kajastus härra Hamoni raportis ja proua Siitoneni arvamuses.
Ma olen teadlik, et komitees tekitab kõige rohkem vaidlusi 20. muudatusettepanek, mis paneb paika üleminekuaja lõpu, mille jooksul on kolmel liikmesriigil lubatud automaatse teabevahetuse asemel maksu kinni pidada.
Ma märgin ära ka proua Lullingi ja härra Karase esitatud vastustava algatuse, mis toetab 28. muudatusettepaneku kaudu nende kolme liikmesriigi võimalust jätkata maksu kinnipidamist ning alaliselt hoiduda automaatsest teabevahetusest.
Lubage mul teile meelde tuletada, et hoiuste maksustamise direktiivi põhieesmärgiks on võimalikult laiapõhjaline automaatne teabevahetus, kuna see on ainus mõistlik viis võimaldamaks maksumaksja residendiriigil piiriüleste hoiusetulude suhtes oma maksueeskirju kohaldada.
See on täielikult kooskõlas hiljutiste arengusuundadega rahvusvahelisel tasandil, nagu selgub ka G20 järeldustest, soodustades teabevahetuse põhjal läbipaistvust ning tugevdades koostööd maksuhaldurite vahel.
Seepärast võin ma teile kinnitada, et komisjon, lükates tagasi 28. muudatusettepaneku, kuna see on vastuolus asjaomase direktiivi eesmärgiga, ei oma negatiivset arvamust 20. muudatusettepaneku kohta.
Me peame siiski üleminekuaja lõppdaatumi kindlaksmääramist praeguses etapis ennatlikuks ning see võib tekitada takistusi nõukogu muudatusettepaneku vajaliku kiire vastuvõtmise puhul.
Tegelikult on vaja hinnata, millal ja kuidas saab reaalselt rakendada mitmete jurisdiktsioonide võetud poliitilisi kohustusi tõhustatud koostöö suhtes.
Sellest olenemata ei ole komisjon vastu ühelegi asjaomase direktiivi vastavate sätete tugevdamisele, mille suhtes suudetakse nõukogus ühehäälselt kokkuleppele jõuda.
22. muudatusettepanekus palutakse komisjonil 2010. aasta lõpuks koostada võrdlev uurimus, mis analüüsib nii teabevahetussüsteemi kui ka maksude kinnipidamissüsteemi eeliseid ja puudusi.
Selle uurimuse koostamise tähtaeg ei tundu siiski reaalne: kõik liikmesriigid peaksid alates käesolevast aastast avaldama komisjonile statistilised andmed, mille ülekandmine on 2008. aasta maikuu nõukogu järelduste ja muudatusettepaneku V lisa kohaselt neile mittekohustuslikuks tehtud.
Seoses teiste, veidi tehnilisemat laadi muudatusettepanekutega, mille eesmärgiks on kas teatava sätte - nagu kindlustust käsitleva 17. muudatusettepaneku - reguleerimisala laiendamine või halduskoormuse kitsendamine ettevõtjatele, arvab komisjon, et tema ettepanek on juba niigi direktiivi tõhususe parandamise ja täiendava halduskoormuse piiramise vahelise hapra tasakaalu tulemus.
Esitatud muudatusettepanekud võivad aga sellele haprale tasakaalule negatiivselt mõjuda.
Need võivad kas halduskoormust ebaproportsionaalsel viisil suurendada - seda nimelt reguleerimisala laiendamiseks ette nähtud muudatusettepanekute korral - või avaldada ebasoodsat mõju nende sätete tõhususele.
Väärtustades parlamendi konstruktiivset lähenemisviisi, ei saa komisjon osasid muudatusettepanekuid nende praegusel kujul vastu võtta.
Komisjon kaitseb siiski mitmete nende muudatusettepanekute mõtet nõukogu aruteludel ilma oma ettepanekut ametlikult muutmata.
Pöördudes nüüd käibemaksupettuse tundliku teema juurde, sooviksin ma meenutada, et 2007. aasta 4. detsembril majandus- ja rahandusministrite nõukogu (ECOFIN) kohtumisel kutsus nõukogu komisjoni üles kiirendama oma tegevust seoses käibemaksupettuste vastu võitlemise tavapäraste meetmetega.
Majandus- ja rahandusministrite nõukogu (ECOFIN) kutsus komisjoni üles esitama õigusaktide ettepanekuid, et parandada kehtivas õigusaktis esinevaid puudusi.
Kohe seejärel esitas komisjon 2008. aasta detsembris teatise koordineeritud strateegia kohta, et tõhustada Euroopa Liidus käibemaksupettuste vastast võitlust.
Asjaomane teatis sätestab mitmed meetmed, mille kohta kavatseb komisjon lühemas perspektiivis õigusaktide ettepanekud esitada.
Käesolev ettepanek on osa selles teatises esitatud esimesest ettepanekute seeriast.
Kõnealune ettepanek aitab liikmesriikidel käibemaksupettusega kahel viisil paremini võidelda.
Esiteks, jagades täiendavaid selgitusi konkreetsete toodete importimisel maksudest vabastamise tingimuste kohta, ning teiseks, luues õigusliku aluse piiriülese solidaarvastutuse lubamiseks kauplejate puhul, kes ei saa oma aruandekohustust täita.
Ma sooviksin tänada parlamenti ja eriti raportööri, härra Visserit, nii lühikese aja jooksul selle ettepaneku käsitlemise ning konstruktiivse raporti eest.
Lubage mul siiski mõned kommentaarid lisada.
Selle raporti 2. ja 4. muudatusettepanek nõuaksid komisjonilt hindamist seoses uue piiriülese solidaarvastutuse sätte toimimisega.
Kahjuks ei ole seda teavet komisjoni käsutuses, kuna nii maksude määramine kui ka nende sissenõudmine kuuluvad täielikult riikide pädevusse.
Lisaks sellele, kui komisjon saab ettevõtjatelt kaebusi selle kohta, et seda sätet on riikliku maksuhalduri poolt kurjasti kasutatud või see toob kaasa alusetuid tagajärgi, siis võtab komisjon enda peale oma ühenduse õigusaktide kaitsja kohustuse ning võtab kasutusele asjakohased meetmed.
Eelkõige sisaldab see ettepaneku esitamist selle sätte muutmiseks vastavalt vajadusele.
3. ja 5. muudatusettepanek seisavad seoses ühenduse käibemaksusüsteemi üldise toimimisega liikmesriikide vahel pädevuste jaotuse vastu.
See süsteem põhineb maksustataval teokoosseisul, mis toimub konkreetses liikmesriigis, viies käibemaksuvõla ja käibemaksukohustuse tekkimiseni asjaomases liikmesriigis.
See liikmesriik, kus tuleb käibemaks tasuda, määrab kindlaks selle käibemaksu kogumiseks järgitava korra, sealhulgas ka ettevõtjate jaoks, kes ei tegutse antud riigi territooriumil.
Seepärast peab ettevõtja, kes pole täitnud oma aruandekohustusi lähteliikmesriigis, põhjendama oma puudujääke selle liikmesriigi maksuhaldurile, kus käibemaks tasumisele kuulub, mitte enda liikmesriigi maksuhaldurile.
See sekkub ainult esimese liikmesriigi taotluse korral, et hankida lisateavet või osaleda käibemaksu sissenõudmises.
<D>
kirjalikult. - (NL) Härra juhataja, kui me tahame väikestele ja keskmise suurusega ettevõtjatele kasu tuua, peame looma seadused, mida nad on suutelised järgima.
See kehtib ka toiduainete sektori hügieenieeskirjade puhul.
Eelmisel aastal tegi komisjon ettepaneku muuta määruse (EÜ) nr 852/2004 sätteid, et viia need rohkem kooskõlla sellega, mida väikseimad ettevõtjad on võimelised saavutama.
Komisjoni muudatusettepanekud on väga kasulikud, kuna nendes nõutakse endiselt, et väikeettevõtjad järgiksid hügieenistandardeid, kuid samal ajal vabastatakse nad bürokraatiast ja kohustustest, mis on väikeettevõtjate jaoks selgelt ebasobivad.
Ühest küljest on kahju, et parlament ei ole komisjoni ettepanekuid täielikult järginud.
Teisest küljest ma hääletasin lõpliku raporti poolt, sest meil on õnnestunud saavutada teatavat edu lahenduse leidmisel.
Ma avaldan endiselt kahetsust, et vastutus on antud liikmesriikidele.
Liikmesriigid peavad nüüd võtma vastutuse ja võimaldama oma väikestel ja keskmise suurusega ettevõtjatel jätta kohaldamata ranged HACCP nõuded.
<D>
fraktsiooni PSE nimel. - Proua juhataja, lubage mul alustada härra Schwabi õnnitlemisega tema raporti puhul ja tema tänamisega äärmiselt koostööalti lähenemisviisi eest kogu küsimusele.
Eelmise neljapäeva õhtul sattus meie kolleeg Linda McAvan väga raskesse autoõnnetusse.
Tema auto hävines, kuid tema pääses suhteliselt vigastusteta.
See oli sellepärast, et autol, mida ta juhtis, olid kõige kaasaegsemad ohutusseadmed ja see võimaldas tal rasketest vigastustest pääseda.
See on kontekst, kus me kõnealust raportit arutame.
Maanteeohutus päästab elusid, nagu selgitas volinik Verheugen, ja on väga oluline paljude perekondade heaolu jaoks Euroopa Liidus.
Me ei tohiks seda isegi sellel väga raskel ajal silmist kaotada.
Seepärast otsustasin ma kindlalt võidelda vastu nendele inimestele siinses parlamendis ja nõukogus, kes kõnealust komisjoni ettepanekut nõrgestada tahtsid.
Ma usun, et algne komisjoni ettepanek on väga hea ja me oleme otsustanud kindlalt muudatuste vastu seista.
Kõnealuses ettepanekus oli küll üks peamine nõrk koht, mis seisnes selles, et puudus säte selliste rehvide asendamise kohta, mis pärast rakendamise kuupäeva uutele nõuetele ei vasta.
Ma usun, et see on suur viga.
Seepärast tegingi parlamendikomisjonile muudatusettepaneku, milles sätestatakse, et rehvid, mis pärast rakendamiskuupäeva standarditele ei vastanud, tuleks pärast 12 kuu möödumist asendada, ja parlamendikomisjon oli sellega nõus.
Autotööstuse praeguses olukorras, arvestades, et autosid ei müüda, oli meie nõukoguga peetud arutelus siiski üsna selge, et tegelikult on 12 kuud ehk ebareaalne ja et me peame võtma arvesse täiesti heas korras ja rikkumata rehvide kõrvaldamise raskeid tagajärgi keskkonnale.
Seepärast olime valmis kolmepoolsetel kõnelustel kiitma heaks, et rehvid, mis ei vasta nõuetele, tuleb 30 kuu jooksul alates rakendamiskuupäevast asendada.
Kuid tänu härra Schwabi sekkumisele - kui komisjon seda usub, võiks kuupäev olla varasem, kui see, mis on komitoloogilises menetluses sätestatud.
See oli oluline õigusakti tugevdamise valdkond.
Ma juhiksin tähelepanu ka olulistele keskkonnaalastele meetmetele - eelkõige rehvirõhu seiresüsteemidele -, mis lisaks CO2 kokkuhoiule muudavad autod ohutumaks, sest pooltühjad kummid on paljude avariide põhjuseks.
Me oleme vähendanud selles ettepanekus veeretakistusjõudu ja lisanud ettepanekusse käiguvahetuse näidikud, mida algses ettepanekus ei olnud.
Lisaks sellele, et see toob kasu keskkonnale, säästab see ka mootorsõidukite kasutajate raha - sularaha inimeste taskus on see, mis on praegusel ajal väga oluline.
Ohutuse tähtsus on väga hästi selgeks tehtud.
Nagu ütlen, on rehvirõhu seiresüsteemid väga olulised, sest õnnetuste põhjuseks on pooltühjad kummid - Ühendkuningriik on minu suureks häbiks pooltühjade kummide poolest üks kõige suuremaid süüdlasi.
Sõidurajalt kõrvalekaldumise hoiatussüsteemid ja elektrooniline stabiilsuskontroll on samuti olulised.
Ma õnnitlen härra Schwabi aastaga eeltoodu rakendamise esiletoomise eest, sest nendest on ohutuse mõttes suur kasu.
Nagu on rõhutanud härra Harbour ja volinik, on lihtsustamine kõnealuse ettepaneku üks osa ja see on väga oluline.
Lõpetuseks juhiksin tähelepanu sellele, mida me oleme ära teinud seoses nõudmisega, et maanteeteenistustes müra vähendamisele rohkem rõhku pandaks.
Seda seetõttu, et maanteeliikluse müra põhjustab stressi ja stress põhjustab tervisehäireid ning isegi surmajuhtumeid, ja seepärast on oluline nimetatud küsimusega tegelda.
<D>
(RO) Vastavalt Euroopa Komisjoni 2008. aasta oktoobri aruandele Barcelona eesmärkide elluviimise ja koolieelikute hoiuteenuste raamistiku kohta, ei ole liikmesriigid veel saavutanud Euroopa Liidu liidrite poolt seatud eesmärke.
Käesoleval juhul soovitan ma järgmisi tegevusi:
1. suurendada riikide valitsuste kaasamist sellesse probleemi,
2. luua riikide valitsuste tasandil ainult selle probleemiga tegelev spetsialistide töögrupp,
3. kindlate vahendite abil välja töötada ELi kontroll liikmesriikide valitsuste üle.
Kõik need meetmed aitaksid naiste ja meeste vahel võrdseid võimalusi tagada, elukvaliteeti parandada ning samuti rahvastiku vananemist kompenseerida, kuna need tõstaksid sündimuse määra.
<D>
Proua juhataja, tahaksin tänada härra Lagendijki, kelle silmapaistvad poliitilised oskused on andnud meile suurepärase resolutsiooni, mida oma töös aluseks võtta.
Eriti tänan ma teda lõikega 26 nõustumise eest - tahaksin sellele ministri ja komisjoni tähelepanu juhtida.
Selles mainitakse pliikaevanduse serval olevat 1500 väga tõsiste tervisehäiretega romi, kes on seal ÜRO üheksa aasta taguse valearvestuse tõttu.
Olen täiesti nõus minister Vondra sõnadega, et ehk ei ole see Euroopa Liidu ülesanne.
Aga suur tänu komisjonile, kes sellegipoolest sellel teemal sabast haaras ning kohale läks ja uuris, millist kahju plii on teinud.
Nende inimeste veres on kohutavalt palju pliid, see on pöördumatu kahju, ning nad tuleb sealt kohe kiiremas korras ära viia ja ravile suunata.
Minister Vondra, te lubasite Euroopa Parlamenti korralikult kursis hoida.
Kas tohib teilt paluda, et te eesistujana pööraksite sellele küsimusele põhjalikku tähelepanu ja annaksite mulle teada, mida te teete?
<D>
kirjalikult. - (PT) Nagu me oleme kogu selle protsessi vältel rõhutanud, on eesmärgiks konkurentsi ja läbipaistvuse ühendamine ja tahtlik segamine.
On selge, et on vaja kindlaks määrata lennujaamatasude jaoks asjakohased kriteeriumid ning see, mis on tegelikult nende tasude taga.
See ei tohiks siiski toimuda poliitika raames, mille eesmärgiks on liberaliseerida ja privatiseerida sellist strateegilist avalikku teenust nagu õhutransport, eriti veel luues tõeliselt konkurentsivõimelise lennujaamaturu, kohaldades põhimõtet "kasutaja maksab” ning nõudes avalikult teenuselt kasumlikkust.
Tõesti, nagu me oleme eelnevalt rõhutanud, näib eesmärgiks olevat isegi avaliku sektori kontrollilt järelevaataja rolli ära võtmist, kandes selle üle sõltumatutele asutustele või organisatsioonidele.
Me kordame veel kord, et selles sektoris toimunud eelnev privatiseerimine ei ole toonud osutatavatele teenustele lisaväärtust, vaid on aidanud hävitada töökohti ning vähendada töötajate õigusi, ning mõnedel juhtudel põhjustanud ka tehnilisi ja toimimisprobleeme.
Vaatamata sellele, et kaugemad piirkonnad ei ole küll meie ettepaneku kohaselt selgesõnaliselt selle direktiivi reguleerimisalast välja jäetud (tõdedes looduslikel ja geograafilistel põhjustel alaliselt ebasoodsat olukorda ja piiranguid, mis neid piirkondi mõjutavad, ning kehtestades piisavad erandid üldistest avaliku sektori kohustustest), on meil hea meel tõsiasja üle, et selle direktiivi reguleerimisala on piiratud lennujaamadele, mis teenindavad üle 5 miljoni reisija aastas.
<D>
kirjalikult. - (PT) Peaaegu 50% Euroopa Liidu elanikkonnast elab rannikupiirkondades ning ainuüksi selle asjaolu tõttu on vaja mitmekordistada tähelepanu nende piirkondade integreeritud säilitamisele ja majandamisele.
Seda silmas pidades on väga tähtis, et ELis on tagatud rannikualade integreeritud majandamine, nagu on soovitatud Euroopa Komisjoni samateemalises avalduses.
Tähtis on ka ära mainida, et 80% merel olevast prügist ja saastest pärineb maismaalt, mispärast on meil vaja kooskõlastatud strateegiat, mis hõlmab ka selle probleemi vastu võitlemist maismaal.
Lisaks keskkonnaprobleemidele kujutavad ookeani saastatus ja Euroopa rannikute halvenev olukord probleemi ka majandusele.
Seda põhjusel, et teatavates riikides, nagu Portugalis, moodustavad merega seotud turismitegevused, nagu vaalade vaatlemine, sukeldumine ja muud tegevused, olulise osa mõne piirkonna, sealhulgas Assooride, Madeira ja Algarve sissetulekust.
Samuti nagu ülepüük, on ka vete saastatus põhjustanud praeguse olukorra, kus teatavad liigivarud, mis on tähtsad kalavarud, on ammendumas.
Seepärast on vaja täiemahuliselt rakendada merestrateegia direktiivi, mis on integreeritud merenduspoliitika strateegia keskkonna valdkonna oluline sammas.
Ookeanid ja rannikupiirkonnad peavad olema Euroopa jaoks strateegilised prioriteedid ning seepärast toetan ma seda parlamendi raportit täielikult.
<D>
kirjalikult. - Tegevuskava eesmärk saavutada 20 % tõhusus aastaks 2020 on ambitsioonikas, kuid vajalik.
Teisest küljest on kasutu eesmärke seada, kui ei ole tahet nende saavutamiseks.
Näiteks 21-st 2007. aastal lõpetamiseks mõeldud tegevusest lõpetati täielikult ainult kolm.
See on masendav rekord.
Tõsi on, et paljud tegevused on pooleli, kuid sellele vaatamata ei saa uhke olla näitaja üle, mis moodustab vähem kui 15 % lõpetatud projektidest.
Mul on häbi öelda, et minu koduriigis Maltal ei ole antud küsimust tõsiselt käsitletud.
Saarel, kus leidub külluses päikest ja tuult võiks ju eeldada, et neid kahte elementi kasutatakse igati ära.
Ainult vähesed era-, kaubandus- ja üldkasutatavad hooned kasutavad alternatiivse energiaallikana päikeseenergiat.
Tuuleenergia oli minevikus populaarsem põllumajandusvaldkondades.
Valitsuse kavatseb kaldast eemale rajada tuulepargid vaatamata sellele, et Malta vete sügavuse jaoks ei leidu sobivat tehnoloogiat.
Lisaks on valitsus öelnud suurarendajale, kes ootas, et saaks rajada neli suurt energiat tootvat tuuleveskit, et luba ei anta esteetilistel põhjustel.
<D>
Ebaausaid kaubandustavasid käsitlev direktiiv ning eksitavat ja võrdlevat reklaami käsitlev direktiiv on väga tähtsad, sest need suurendavad tarbijate enesekindlust ja tagavad ettevõtjate õiguskindluse siseturul.
See on eriti oluline piiriüleste tehingute puhul, mis muutuvad Euroopa turul üha tavalisemaks.
Riiklikel tarbijakaitseasutustel on ikka veel raskusi selliste tehingute korral asjakohaste meetmete võtmisega sihtriigis.
Direktiivide eesmärke aitab saavutada eelkõige direktiivide nõuetekohane ülevõtmine, rakendamine ja täitmine.
Paraku ei ole mõned liikmesriigid seda kohustust veel täitnud ning see ei soosi asjakohaste suhete loomist ettevõtjate ja tarbijate vahel.
2007. aastal kasutas Euroopa Komisjon esmakordselt ELi lauskontrolli (EU sweep), et tagada lennuettevõtjate veebilehtedel tarbijakaitset käsitlevate õigusaktide rakendamise järelevalve ja täitmine.
Rikkumisi leiti 43,6%-l läbivaadatud veebisaitidest, mis üksnes kinnitab vajadust olemasolevate õigusnormide jõustamise parema kontrolli järele.
Tunnen heameelt komisjoni algatuse üle luua avalikkusele juurdepääsetav andmebaas, mis sisaldab teavet kõnealuste direktiivide ülevõtmisel vastuvõetud riiklike meetmete kohta.
<D>
Austatud juhataja, on kahju, et pärast nõukogu koosolekut eelmisel nädalal on kliimakava nii palju lahjendatud.
Nüüd meenutab see kõige rohkem tööstusharu unelmate kava.
See annab hea võimaluse väljendada sümboolsel tasandil häid kavatsusi, kuid praktilisel tasandil juhtub väga vähe.
Idee säilitada süsinikdioksiidi maa all on täiesti absurdne.
Süsinikdioksiid on saasteaine, sõltumata sellest, kas ta on õhus või maa all.
Me ei saa rajada oma kliima kaitsmise jõupingutusi saasteainete ärapeitmisele tulevaste põlvkondade jaoks.
Esitatud ettepanek tugineb isegi tehnoloogiale, mida pole olemas.
Ebakindlad ennustused näitavad, et see töötatakse välja kõige varem 2015. aastaks, võib-olla alles 2020. aastaks ja lisaks sellele vähendab see energiatõhusust, mis on risti vastu kliimakava üldistele eesmärkidele.
Üleminekutehnoloogia tähendab selles kontekstis seda, et raha investeeritakse millessegi, millel pole tulevikku; raha, mida võiks kasutada hoopis taastuvenergia sektori arendamiseks.
Ma loodan, et me hääletame selle vastu.
<D>
(SK) Lubage mul sissejuhatuseks tänada raportööri, hr Chatzimarkakist, tema suurepärase raporti eest, mis arvestab ning käsitleb pragmaatiliselt kõiki reguleeriva raamistiku aspekte, mis on mootorsõidukitööstuse tuleviku seisukohast niivõrd olulised.
Kui me räägime selles raportis Euroopa mootorsõidukitööstuse konkurentsivõimest globaalse arengu tingimustes, siis tuleb meil kõigepealt arvestada nende aspektidega, mis võivad nimetatud võimet oluliselt piirata.
Ma arvasin esialgu, et Euroopa Komisjonile pole tarvis meelde tuletada selle tööstuse tähtsust Euroopa Liidu majanduse ja sotsiaalse arengu suhtes, kuid kuna komisjon esitas ettepaneku uutele sõiduautodele heite piirväärtuste kehtestamiseks, siis pole ma selles enam nii kindel.
Kui see on nii, siis peaks komisjon ilmselgelt näitama üles suuremat lugupidamist Euroopa Parlamendi enamuse suhtes ning ka terviklikumat lähenemisviisi pooldavate ekspertrühmade arvamuse suhtes.
Euroopa Parlamendis toimub kriitiline arutelu ka ajavahemiku üle, mille jooksul Euroopa mootorsõidukitööstus saavutaks tehnoloogiliselt ambitsioonikad heitega seotud eesmärgid viisil, mis avaldaks kõige vähem mõju Euroopa tööstuse konkurentsivõimele.
Euroopa Parlament väljendas seda selgelt hr Daviese aruandes: komisjon väljendas häälteenamusega oma veendumust, et autotootjad saavutaksid aastaks 2015 süsinikdioksiidi heite taseme 125 g/km.
Kui me tõesti loodame vähendada heidet kogu sõidukite sektoris, siis peab meil nendes küsimustes olema palju põhjalikum arusaam.
Lisaks muudele negatiivsetele mõjudele, nagu näiteks see, et vähem jõukad kodanikud ei jõua uut autot osta, viiks väljapakutud samm kindlasti vanade autode ümbervahetamise aeglustumiseni.
See aspekt on tõenäoliselt valdav uutes liikmesriikides, kus vanade autode uute vastu vahetamine on madal just majanduslikel põhjustel.
See ei aita kuidagi kaasa süsinikdioksiidi heite vähendamisele, pigem vastupidi.
<D>
fraktsiooni PSE nimel. - (PL) Proua juhataja, arutlusel olevas raportis käsitletakse mõningaid olulisi seisukohti väga heal ajal.
Olukord nendes riikides, mida raportis mainitakse, pean eelkõige silmas idapiirkonda, on jõuline ning annab meile eeldatavasti palju uusi kogemusi.
On hea tõdeda, et Euroopa institutsioonid - komisjon, nõukogu ja Euroopa Parlament - on üksmeelel, kajastades põhjust, miks kõnealused institutsioonid üldse loodigi.
Selle eest soovin tänada volinikku ja ministrit, kuid samuti ka raportööre.
Euroopa Parlamendi sotsialistide fraktsioon toetab Euroopa naabruspoliitika arengut, st tugevdatud Euroopa naabruspoliitikat, eeldusel, et seda rakendatakse ettevaatlikult ja tõhusalt.
Käesoleva raporti koostamisel vältisime mitu korda asjatuid vaidlusi.
Hoidusime üsnagi rumalast diskussioonist teemal, kas olulisem on ajada naabruspoliitikat ida või lõunaga.
Sama hästi võiksime küsida lapselt, kas ta armastab rohkem emmet või issit.
Samuti hoidsime eemale arutlusest selle üle, kas Euroopa naabruspoliitikat saab ühtlasi rakendada ka Euroopa Liidu laiendamisel.
Need on ebareaalsed dilemmad, milles raportis selgust tuuakse.
Euroopa naabruspoliitika võib olla tõhus, kui seda ühiselt rakendada.
"Ühise" all pean silmas, et kõnealust poliitikat rakendavad nii Euroopa Liit kui ka kõik asjahuvilised riigid.
Loomulikult ei saa see kõikides riikides ühtemoodi olla, sest iga riik järgib demokraatiatavasid erinevalt ning on kõnealuse strateegia rakendamisest isemoodi huvitatud.
Olete ju ise näinud, kui delikaatse küsimusega on tegemist, jälgides Gruusias aset leidvaid sündmusi, mille üle just aru pidasime.
Võime olla rahul, et Ukrainas toimusid taaskord demokraatlikud valimised, kuid seda tuhmistab asjaolu, et tegemist oli juba teiste valimistega riigis kahe aasta jooksul.
Seega on mainitud rahulolu pisut vastandlik.
Mis puutub itta, siis meie strateegia on seotud piirkonnaga, mis on pidevalt intriigide küüsis, mille taga seisab avalikult või varjatult Vene Föderatsioon.
Korrates lõpetuseks ministri sõnu, on kõnealune poliitika edukas vaid siis, kui leitakse vajalikud ressursid, ajendutakse poliitilisest tahtest, rakendatakse tõhusaid tegevusi ning loobutakse naiivsusest, eriti mis puudutab uute institutsioonide loomist.
<D>
fraktsiooni PSE nimel. - (DE) Hr president, pr asepresident, Euroopa Komisjon on viimastel aastatel teinud märkimisväärset tööd paljudes valdkondades, eriti keskkonna- ja kliimapoliitika alal, ja siin sellel täiskogul toimub saavutatu üle viimine seadusandlusesse.
Ühisturu arengus võib näha siiski suuremaid puudusi, eriti mis puudutab sotsiaalset mõõdet.
Praegune finantskriis on antud teema arutamiseks piisav põhjus ja seda oleme me ka Rasmusseni raporti kontekstis teinud.
Mitte ainult minu fraktsioon ja ma ise, vaid tõepoolest ka paljud teised on sügavalt pettunud volinik McCreevy öeldus ja ütlemata jätmises.
See on suur probleem.
Kui me loeme mis tahes konservatiivse ajalehe praeguseid juhtartikleid, olgu selleks kas Financial Times või Frankfurter Allgemeine, siis võiksid pealkirjade autorid olla selle täiskogu sotsialistlikust fraktsioonist, kuid mitte komisjoni president ja kindlasti mitte hr McCreevy.
Financial Times'is on näiteks järgmised pealkirjad:
"Nüüdisaegse ajaloo suurim õiguslik viga” või "Pärast krahhi: miks vajab globaalne kapitalism globaalseid reegleid”.
Samal ajal kui Damien Hirsti Kuldvasikas lõi kunstioksjonite rekordeid, kandsid finantsinstitutsioonid rekordilisi kaotusi, põhjustades järgmise kommentaari Financial Times'is:
"Kuidas kuldvasikas meid kõiki pimestas”
(DE) Kahjuks kehtib see komisjoni või vähemalt komisjoni nende liikmete kohta, kes peaksid nimetatud küsimuste eest vastutama.
Frank Schirrmacher, ajalehe Frankfurter Allgemeine Zeitung peatoimetaja ja ülivähe vasakäärmuslane, kirjutab, et neoliberaalne ideoloogia lõi üksikisiku ja globaliseerumise vahele mõistuspärase ja soodsa ühenduse, mis juurdus ainuüksi majandusse, ja kurdab sotsiaalse heaolu arutluse enesehävituse üle.
Oleks kena leida komisjoni presidendi või volinik McCreevy sõnadest kas või osa nendest mõtetest.
Lõppude lõpuks ei nõua ma laiaulatuslikku vasakpoolset kriitikat või enesekriitikat, kuid mida me ikka ja jälle nõuame ja mille Martin Scultz hiljuti ka väga selgeks tegi, on sotsiaalse mõõtme tugevdamine ja kõigi komisjoni projektide põhjalik läbivaatamine nende sotsiaalsete mõjude suhtes.
Kahjuks ei toimu seda ikka veel ja komisjon ei ole selles küsimuses vastust andnud.
Samuti nõuame ka tugevamat Euroopa ühist majanduspoliitikat, mis võiks aidata leevendada või ära hoida seda tüüpi kriisi, mis USAst praegu üle maailma levib.
Ka selles küsimuses on komisjon oma tegematajätmistega tähelepanuväärne olnud.
Veel üks valdkond, kus komisjon on läbi kukkunud - ja mul on kahju seda teile öelda, sest tean, et teie saate selles suhtes väga vähe teha -, on ebaõnnestunud katse Euroopas kasvavat ebavõrdsust omaalgatuslikult lahendada või liikmesriikide valitsusi tegutsema õhutada.
Selle küsimuse üle arutleme täna õhtupoolikul seoses energianappusega, veel ühe teemaga, mille oleme korduvalt tõstatanud ja millele pole komisjonilt vastust saanud, kuigi viimane peaks antud teemal juba reaalseid algatusi tootma.
See on lubamatu, et komisjon, kellele pühendumine kaasamisele ja sotsiaalsele õiglusele on põhimõtte küsimus, lihtsalt seisab ja vaatab kõrvalt, kuidas praeguses majandusliku ja sotsiaalse elu teatud ajajärgus sotsiaalne ebavõrdsus Euroopas jätkuvalt kasvab.
Selline käitumine on lubamatu ja me ei tohiks seda aktsepteerida.
Euroopa kodanikud ootavad, et komisjon suhtuks nende vajadustesse ja muredesse tõsiselt, esitaks asjakohaseid ettepanekuid ja käituks moraalselt vastutavana, eriti praeguse finantskriisi tingimustes.
Selget seisukohta antud küsimustes ei peaks võtma mitte Prantsusmaa president Sarkozy, ametis olev eesistuja, vaid hoopis komisjon, komisjoni president ja ka asjassepuutuv volinik.
Pr asepresident, teie püüdlused kodanikke komisjoni tööst informeerida on väga ilmekad ja me avaldame teie pingutustele lugupidamist ning toetame neid täielikult.
Siiski ei ole tegemist mitte ainult vormilise, vaid ka sisulise poolega.
Volinikud peavad teile asjakohast sisu pakkuma.
Mis puutub finantskriisi, reguleerimisse ja sotsiaalsesse mõõtmesse, siis pakub sotsiaalne turumajandus teile liiga vähe sisulist poolt.
Just seetõttu on teil tihti raske kodanikele usutavat olukorda esitleda.
Me ütleme "jah” oma majanduse ja ühiskonna ökoloogilisele restruktureerimisele.
Oleme selles küsimuses täielikult teie poolt ja kanname oma suhtumise üle ka tegudesse.
Siiski on minu kiireloomuline teade teile, et peame astuma sammu tagasi, või sammu edasi, kui see väljendusviis teile rohkem meeldib, sotsiaalsel vastutusel põhineva poliitika poole, ning see tähendab ka komisjoni.
Paluksin teil kindlustada, et selline olukord paari järgmise kuu jooksul heastataks.
<D>
fraktsiooni ALDE nimel. - Härra juhataja, kokkulepitud kapitalinõuete direktiivi tekst on hea edusamm põhikapitali, finantsriskide ja järelevalve valdkonnas.
Väärtpaberistamise säte, millega koos on nüüd ette nähtud proportsionaalsed karistused, kui ei teostata nõuetele vastavuse kontrolli, ei ole ideaalne, aga on otstarbekas usu taastamiseks ja väärtpaberistamisturu parandamiseks.
Aasta lõpul toimuv säilitamisprotsendi ülevaatamine tähendab, et oleme tähelepanu pööranud kõigele, sealhulgas rahvusvahelisele koostööle.
Euroopa probleemid väärtpaberistamisega tulid ostja poolel Ameerika Ühendriikidest, aga hirm on meie oma väärtpaberistamise ka kokku kuivatanud.
Pangad on kaotanud peamise vahendi, mis võimaldas neil oma laene edasi müüa; see oli oluline vahend, sest vabastas kapitali edasilaenamiseks ja oli majanduskasvu suur tõukejõud.
2006.-2007. aastal oli Euroopas väärtpaberistamise kogusumma 800 miljardit eurot: 526 miljardit eurot Euroopa hüpoteekide jaoks, kümneid miljardeid autoliisingute, krediitkaartide ning väikeste ja keskmise suurusega ettevõtete jaoks; jah, sealhulgas umbes 40 miljardit eurot Saksa väikeste ja keskmise suurusega ettevõtete laenude jaoks.
Just nendest valdkondadest pigistab krediidisurutis kõige valusamalt.
See ei ole kokkusattumus.
Me peame möönma, et pankade laenuandmist piirab nende kapital ja nad on kitsikuses seni, kuni leitakse lisakapitali või müüakse laen edasi.
Nii et mida varem me Euroopa väärtpaberistamise kvaliteedikontrolli toimima saame, seda parem.
Võib tunduda, et kui 5% säilitamine tagab pankade hea käitumise, siis 10% tagaks seda paremini, aga säilitatud osalt tuleb maksta kapitalimaksu, nii et see vähendab kapitali, mida saaks vabastada, ja piirab omakorda laenuandmist.
10%-line löök kapitalisurutise ajal teeks haiget vaid laenuvõtjatele ja ettevõtetele, mitte pankadele.
Sellepärast kaldutakse ka mujal jääma 5% juurde, kuigi alustati suuremate määrade säilitamise ettepanekutega.
Kokkuvõttes oleks järelevalveorgani tark valvsus see, millega välditakse tulevasi uusi kuritarvitusi, mitte vana ja möödunu reguleerimine.
Mis puudutab kolmanda tasandi komiteesid, on näha, et järelevalve probleemidele ja ebaõnnestumistele vaatamata sai Euroopa Parlament paremini aru kui liikmesriigid, et ilma vahenditeta auke täita ei saa.
Sellest tulenevalt on parlament nõudnud neile komiteedele rohkem vahendeid.
Ka rahvusvahelised raamatupidamis- ja auditeerimisorganid saavad kasu mitmekesisemast neutraalsest rahastamisest ning EL võib selles valdkonnas algataja olla, aga mitte igaveseks, kui teised riigid kaasa ei löö.
Mul on hea meel, et sain seda selgitada.
Rahastamist tuleb otsida ka kasutaja poolelt, näiteks investoreid.
<D>
kirjalikult. - Kliimamuutuse mõju on juba tuntav: temperatuur tõuseb, jäämütsid ja liustikud sulavad ning äärmuslikud ilmastikunähtused muutuvad järjest sagedasemaks ja intensiivsemaks.
ÜRO hinnangul olid kõik 2007. aastal esitatud erakorralise humanitaarabi palved peale ühe seotud kliimaga.
Me vajame ülemaailmset energiarevolutsiooni, et võtta kasutusele jätkusuutlik majandusmudel, mis tagab, et keskkonna kvaliteet paraneks käsikäes majanduskasvu, jõukuse loomise ja tehnoloogia arenguga.
Iirimaa süsinikdioksiidiheide on 17,5 tonni elaniku kohta aastas.
2050. aastaks tuleb seda kogust vähendada ühe-kahe tonnini.
Ilmselgelt eeldab see järsku muutust energia tootmisel ja tarbimisel.
Esimene samm on sõlmida Kopenhaagenis ulatuslik kokkulepe, mis seab rahvusvahelisele üldsusele vähendamiskohustused ja näeb kohustuste rikkumise korral ette rahvusvahelisel tasandil rakendatavad sanktsioonid.
Rahvusvaheline üldsus peaks tõepoolest ilmutama pühendumust, mis on suurem kui finantskriisile reageerimisel nähtu.
Vastus kliimamuutusele peitub tugevas rahvusvahelises juhtimises ja rahalistes kohustustes.
Arengumaadele antav abi peab lisanduma ülemeremaade arenguabile, sest vastasel juhul satub ohtu aastatuhande arengueesmärkide saavutamine.
Kliimamuutus eeldab tõepoolest suuremaid investeeringuid avalikus sektoris.
<D>
Härra juhataja, sooviksin tänada ja tervitada volinikku.
Volinik, kui te pole veel kuulnud, on selle täiskogu väga selgeks sõnumiks, et elektrooniline märgistamine on väga halb idee ning sellest tuleb loobuda.
Kui see raport - ning ma tänan Liam Aylwardi tema töö eest - üldse midagi saavutab, siis loodan, et see seisneb enamas reaalsuses lammaste elektroonilise märgistamise valdkonnas.
Olete põhjuseid kuulnud - see ei ole praktiline, see on liiga kallis ning lambakasvatajad lihtsalt ei kasutaks seda.
Iiri lambakasvatajad on praegu vihases meeleolus - nagu teate, me hääletasime Lissaboni lepingut - ning oleks üpris mõistlik, kui komisjon möönaks: "Kuulakem neid ning hüljakem see idee.”
Ärge viige seda sisse.
Sooviksin öelda paar sõna raporti kohta, mis käsitleb üksikasjalikult lambakasvatussektori probleeme ning teeb seda eriti hästi.
Tegelik lahendus lambakasvatajatele on paremad turuhinnad ning kui me neid ei saavuta, siis seda suurema osa hinnast me tarbijatena lamba eest maksma peame.
Peame julgustama noori inimesi seda liha sööma, sest nagu te kuulsite, on see tervislik toode.
Niisiis on väga oluliseks abiks turustamise algatuste meetmed.
Olen mures artikli 69 pärast.
Me lihtsalt ristsubsideerime põllumajandustootjaid ning ma pole kindel, et põllumajandustootjad, kellelt raha ära võetakse, sellesse hästi suhtuvad.
Toetan keskkonnaga seotud toetuste ideed, kuid olen veidi mures.
Need olid meil juba ning need põhjustasid mägede piirkonnas probleeme.
Seejärel - arvake ära - me sidusime toetused tootmisest lahti, lootes sellega probleemi lahendada ning nüüd püüame taas tootmise toetustega siduda.
Kuid lambakasvatussektor vajab eriti tundlikes piirkondades põllumajandustootjate selle majandustegevuse juures hoidmiseks lisatoetusi.
Liikudes edasi rakendusüksuse juurde: ma ei ole suur rakendusüksuste pooldaja, kuid mul on heameel seda ideed toetada, kui raportöör, nagu ta on öelnud, on valmis selle juurde jääma ning kindlustama, et töö hakkab toimuma.
Kas ma võiksin komisjonil paluda selgitada, mitu inimest, kui üldse, komisjonis lambaliha valdkonnaga töötab?
Arvan, et väga vähesed.
Arvan, et leidub üks inimene, kuid ma sooviksin täpselt teada.
Lühidalt ei ole lambakasvatusstrateegia raporti kogemus Iirimaal hea.
Poolteist aastat tagasi lubati suurte fanfaaride saatel Iiri põllumajandustootjatele 28 miljonit eurot.
Kuid arvake ära?
Kuni tänaseni on antud 9000 eurot.
Loodan, et selle raportiga läheb mõnevõrra paremini.
<D>
Hr president, enam kui üheksa aastat on mul olnud au siin parlamendis Šotimaad esindada ja selle aja jooksul oleme korraldanud palju arutelusid Euroopa tuleviku küsimuses ning oleme oma laua taha võtnud vastu 12 uut liikmesriiki.
See siseturu ja teiste koostöövaldkondade ulatuslik laienemine on kasulik Šotimaale ja kogu Euroopale.
Kuid viimase üheksa aasta jooksul oleme pidanud muretsema ka niinimetatud kriiside pärast, nagu näiteks Santeri komisjoni tagasiastumine ja põhiseaduse lepingu tagasilükkamine.
On väga kahju ja väga häiriv, et nii paljusid positiivseid asjaolusid, mida ELi liikmeks olemine kaasa toob, on rikkunud sellised isepõhjustatud negatiivsed küljed.
Šotimaal liigume me samuti edasi.
Meil on uus valitsus - SNP valitsus, mis on Euroopa poolt ja millel on kindel arusaam Šotimaa uue tuleviku kohta Euroopas.
Peaminister, tahaksin näha Šoti ministreid istumas nõukogus teie ministrite kõrval, mitte teises reas.
Šotimaal on Euroopa Liidule ja selle arengule palju anda: nimetada võiks konstruktiivset suhtumist ja energiaressursside varu.
Ootan päeva, mil Šotimaad tervitatakse ELis iseseisva liikmesriigina.
Usun, et selline muutus ei oleks kasulik ainult Šotimaale, vaid ka Euroopa tulevikule.
<D>
kirjalikult. - (LT) Kiitsin dokumendi heaks, sest selles tehakse ettepanek sätestada eeskirjad teatavates toodetes loomset päritolu mittetekstiilsete osade olemasolu kohta ning osutada täpselt ka toodete päritolule.
Eelkõige tuleks selles määruses näha ette nõuded, et näidata tekstiiltoodete märgistamisel või tähistamisel loomset päritolu mittetekstiilsed osad, et tarbijad saaksid teha valiku nende käsutuses oleva teabe põhjal.
Märgistus ega tähistus ei tohiks olla eksitav ning tuleks lisada nii, et tarbija saaks lihtsasti aru, millisele toote osale andmed viitavad.
mad nõuded, mis puudutavad kahjulike ainete kasutamist tekstiilmaterjalide tootmisel.
Euroopa Parlamendil õnnestus veenda nõukogu, et on oluline märgistada selgelt loomset päritolu kiud.
See säte on väga vajalik eelkõige tarbijate jaoks, kes on nahast toodete suhtes allergilised, ning tarbijatele, kes ideoloogilistel põhjustel ei soovi osta tekstiilmaterjale, mis sisaldavad loomset päritolu osi.
Loodan, et lähiajal õnnestub meil saavutada üksmeel kaupade päritolu tähistamisel.
See küsimus on olnud liiga pikka aega lahenduseta.
Minu arvates saavad Euroopa ettevõtjad ja tarbijad kasu selgelt sõnastatud põhimõtetest.
<D>
Alustagem raportis esitatud eeldusega, et "poliitiliste institutsioonide läbipaistvus on õiguspärasuse eeltingimus.
Peaks olema lihtne kontrollida, kuidas langetatakse otsused, mis neid mõjutab, ja lõpuks seda, kuidas vahendeid [...] eraldatakse”.
Institutsioonide ja nende esindajate tegevuse läbipaistvus ja selgus peaksid olema tõelise ja eheda demokraatia olemuslik osa.
Kahjuks teame, et hästi kõlavate sõnade ja tegude vahel on mõnikord suur vahe.
Parlament oli esimene Euroopa institutsioon, kes võttis kõne alla üha arvukamate üleeuroopaliste huvigruppide küsimuse, olles käivitanud 1996. aastal huvigruppide esindajate registri.
Hiljem käivitas ka komisjon algatusi selles valdkonnas ja 2008. aastal moodustati parlamendi ja komisjoni töörühm.
2009. aastal kinnitas töörühm ühisdeklaratsiooni ja ettepaneku ühise käitumisjuhendi kohta.
2010. aastal kiitis uus töörühm heaks läbipaistvusregistri loomist käsitleva kokkuleppe projekti, mis tagab kõigi osalejate rühmade võimalikult suure osalemise, austades samas nende erinevat või spetsiifilist identiteeti.
Oluline on jälgida selle praktilisi tulemusi.
<D>
(DE) Austatud juhataja, austatud eesistuja, sõnum, mille valitsused mulle edastavad, on see, et tegemist on Iirimaa probleemiga.
Kui ma kodanikega räägin, saan ma neilt sõnumi, et tegemist on Euroopa probleemiga ja konfliktiga Euroopas.
Valitsused ütlevad meile, et tegemist on diplomaatilise konfliktiga.
Kodanikud ütlevad meile, et see on nende sõltumatuse solvamine; neile tundub, et nad on välja jäetud ning nad tunnevad sügavat kurbust.
Valitsused ütlevad meile, et see vastu hääletamine on arusaamatu.
Kui ma kodanikke kuulan, ütlevad nad meile, et Lissaboni leping ja protsess on arusaamatud.
Valitsused ütlevad meile, et nad peavad lahendama tõelisi küsimusi.
Kodanikud ütlevad meile, et nad on juba aastaid juhtinud tähelepanu tõelistele probleemidele, ja lubage mul öelda komisjoni presidendile, et nad ei mõtle sõjaväge, politseid ja riiklikku julgeolekut: nad mõtlevad sotsiaalset vastutust ja Euroopa vastust globaliseerumisele.
Nad mõtlevad suuremat demokraatiat ja läbipaistvust.
Austatud eesistuja, valitsused kavatsevad Iirimaa valitsuselt küsida, mis põhjustas vastu hääletamise.
Selle asemel peaksid valitsused küsima endilt seda: keda tegelikult peaks süüdistama?
Valitsused ignoreerisid kirjutisi seintel pärast Prantsusmaa ja Hollandi vastuhääli.
Kas valitsused on tõeliselt tegelenud päris probleemidega?
Kas nad tõesti vastasid pettunud ootustele, kui nad Lissaboni lepingut läbi vaatasid?
Kas ei olnud prantslased piisavalt valjuhäälsed oma nõudmistes uue sotsiaalse korra järele, suurema sotsiaalse vastutuse ja võrdsuse järele?
Kas ei olnud suurema demokraatia nõudmine piisavalt selge?
Mis te siis tegite?
Te lasite lepingu lihtsalt uuesti käiku ja tekitasite loetamatu joonealuste märkuste, viidete ja allteksti rägastiku ning imestate, miks kodanikud selle tagasi lükkavad.
Selle sõltumatuse solvamisega kaasneb üks oluline oht.
See on solvav mitte ainult Iirimaa rahvale; selles peitub tõeline oht, et niisugune kaebamise tunne levib ja eurooplased tervikuna ütlevad ühel päeval: iirlased on meie eest hääletanud!
Vastutus selle eest lasub teil, valitsused!
Aeg on tõepoolest kätte jõudnud.
(Juhataja katkestas kõneleja)
<D>
Härra president, on möödunud peaaegu kaks aastat sellest, kui parlament otsustas luua ajutise uurimiskomisjoni; otsus, mis suruti läbi vaatamata tugevale vastuseisule ning põhjendatud vastuväidetele.
Nüüd, kaks aastat hiljem, esitatakse taas vastuväiteid.
Täna arutleme kahe raporti üle: härra Marty raport ja härra Fava raport.
Viimatimainitu ei lisa midagi uut härra Marty raportile, millega me juba tuttavad oleme.
Euroopa Nõukogu raport oli liikmesriikidele süüdistuse esitamisel tasakaalukas ja ettevaatlik.
Kahjuks ei saa seda öelda selle koja raporti kohta.
Tõsiasja, et me arutleme täna mõlema raporti üle, võib pidada edasiminekuks.
See edasiminek koostöö valdkonnas avaldub õnneks põhiõiguste agentuuri kujul.
Fraktsioonide esimeeste konverents pööras õigustatult tähelepanu parlamendi ja nõukogu koostööle.
Kui kaalul on põhiõigused, on koostöö hädavajalik, kuna põhiõiguste kaitsmine on äärmiselt tähtis.
Kui see on Ameerika julgeolekuteenistuste Euroopa territooriumil toimuva tegevuse uurimise eesmärgiks, siis peab nõukogu suunama sellesse ka oma jõupingutused.
Kas üleatlandilistes suhetes õnnestub sõlmida kokkuleppeid terrorismi vastu võitlemiseks või jääb see ühepoolselt kehtestatud meetmete tasemele?
Arvestades kõiki terrorismivastaseid meetmeid, on õigustele pööratav tähelepanu sageli ebapiisav.
Pärast kahte uurimist on aeg vaadata ettepoole ning parandada suhted Ameerika Ühendriikide kui võrdse partneriga.
Tahaksin väga kuulda nõukogu kavatsustest suhete taastamise konkreetsete sammude osas.
Kas jätkame surve avaldamist Ameerika Ühendriikidele, et selgitada välja salajaste kinnipidamiskohtade olemasolu ELi territooriumil või püüame selle kordumist ära hoida?
Lõpuks on mul küsimus presidendile.
14. veebruari arutelul küsisin, kas meile oleks võimalik esitada ajutise komisjoni läbiviidud uurimuste ligikaudsed kulutused.
Sellekohast teavet pole tänaseni laekunud.
Härra president, kas te saaksite korraldada finantsaruande ja uuringuaruande saatmise ning kas oleks võimalik, et ka nõukogu annaks mõningast teavet härra Marty uurimusega seoses tehtud kulutuste kohta.
Härra Gawronskil on õigus: asi on maksumaksja raha kulutamises.
<D>
(CS) Proua president, alustuseks tahaksin öelda palju tänu volinikule vastuste eest minu küsimusele, mis puudutas isikute kriminaalvastutust Gruusias.
See on väga tundlik teema, mida käsitleti Gruusias ka valimiseelsetes aruteludes.
Tahaksin märkida, et eelmine kõneleja väitis, nagu oleksid Venemaal imperialistlikud kavatsused.
Jah, see on võimalik.
Pean siiski ütlema, et Kaukaasia ei ole Alpid ega Püreneed.
Kaukaasia on lihtsalt Kaukaasia ja meil on vaja seda mõista geograafilises kontekstis.
Valmistasin ette pikema sõnavõtu, kuid teen kokkuvõtte oma missioonist valimiste vaatlejana Gruusias seitsmes valimispunktis.
Esiteks, samamoodi nagu suurem osa inimesi Kaukaasia piirkonnas, tahame ka meie Lääne-, Kesk- ja Ida-Euroopas näha seda piirkonda stabiilsena.
On võimalik, et see stabiilsus saavutatakse Ameerika Ühendriikide või Euroopa Liidu toetusega.
Teiseks, meie kui Euroopa Parlamendi liikmete kohustus on esitada küsimusi rahaliste vahendite kasutamise kohta, mida Euroopa Liit on eraldanud asjakohaste programmide elluviimiseks.
Seda raha ei tohiks kasutada president Saakašvili valimiseks.
Kolmandaks, on väga kena, et vana-uus president teeb ettepaneku pidada dialoogi Venemaaga; kuid kehtib sama reegel, mis ametlikul ballil - kui pakute daamile käsivart, ei tähenda see, et te tantsite nii, nagu daam tahab.
Tahan sellega öelda järgmist: kui president Saakašvili teeb ettepaneku dialoogiks Venemaaga, siis on teisel poolel vaja aru saada, et tegemist on siira tantsule kutsega.
Neljandaks, kõik riigid on Kaukaasiast huvitatud, kaasa arvatud Ameerika Ühendriigid ja Euroopa Liidu riigid.
Õnnetuseks Euroopa Liit peaaegu ei ulatugi Kaukaasiasse.
Volinik, pean tunnistama, et Euroopa Liidu mure selle piirkonna pärast ei ole endastmõistetav, ja see puudutab ka muret seal valitseva vaesuse pärast.
Selles mõttes tuleb meie ühist Euroopa poliitikat paremini formuleerida; sõnade kõrvale peaks seadma teod ja raha.
<D>
(SK) Kuna euro näol on tegemist olulise, tõkkeid eemaldava ja eurooplasi liitva sümboliga, on euro kasutuselevõtmine Slovakkias veel üks ajalooline samm Euroopa integratsiooniprotsessis.
Ettevalmistused euro kasutuselevõtuks Slovakkias algasid veel enne kui Slovakkia Vabariik liitus ELiga.
Eelmine Slovakkia valitsus, mida juhtis Mikuláš Dzurinda, kinnitas strateegia euro vastuvõtmiseks juba aastal 2003.
See valitsus rakendas olulisi reforme, mis tegid Slovakkiast nii majanduslikult kui poliitiliselt eduka riigi.
Kuna Sloveenias on pärast euro kasutuselevõttu inflatsioon suurenenud, tekitab inflatsiooni jätkusuutlikkuse ja riigivõla küsimus muret ka Slovakkias.
Ma ei nõustu aga mõnede mu kolleegide seisukohaga, et vajame lisakriteeriume Slovakkia majandusliku stabiilsuse jälgimiseks.
Slovakkia vastab kõigile Maastrichti kriteeriumitele, mis on euro vastuvõtmise tingimuseks.
Praegu on juba liiga hilja arutleda Maastrichti kriteeriumite kehtestamise üle kiiresti kasvavatele majandustele.
Selle asemel tahaksin mainida keskpariteedi muudatuse põhjust, mida Saksa kolleegid mainisid negatiivse fenomenina.
Keskpariteedi muudatus kajastas kahel juhul riigi majanduslikku arengut, mida toetas peamiselt tootlikkuse kasv.
Kutsun Slovakkia valitsust üles kiirendama kodanikele suunatud kampaaniat, iseäranis haavatavatele rühmadele teabe edastamise osas.
Arvan, et hinna avaldamine kahes vääringus peaks olema kohustuslik mitte ainult kuus kuud enne euroalaga liitumist, vaid ka vähemalt aasta jooksul pärast euro kasutuselevõtmist.
See aitab tarbijatel eurohindadega harjuda.
Olen veendunud, et hea konkurentsivõimeline ärikeskkond pakub tarbijatele rohkem valikuid ja see on suurenevate hindade puhul parimaks raviks.
Usun, et Slovakkia õpib ka nende riikide kogemustest, kes juba on euro kasutusele võtnud.
Lõpetuseks tahaksin tänada oma kolleegi hr David Casat toetuse eest Slovakkia liitumisele euroalaga.
Arvan, et tema nimi läheb Slovakkia Vabariigis ajalukku.
<D>
nõukogu eesistuja. - (CS) Härra juhataja, daamid ja härrad, alustuseks soovin tänada raportööri proua Jelevat kahe suurepärase raporti eest.
Minu kommentaarid raportite ja nende järelduste kohta on suhteliselt lühikesed.
Esimesel mitteametlikul ministrite kohtumisel 2007. aasta 11. juunis seoses puuetega seotud küsimustega võttis nõukogu selge seisukoha, toetades Ühinenud Rahvaste Organisatsiooni puuetega inimeste õiguste konventsiooni.
Sellel koosolekul kiitis nõukogu heaks Ühinenud Rahvaste Organisatsiooni konventsiooni kui põhilise sammu kõikide puuetega inimeste toetamise, kaitsmise ning nende inimõiguste ja põhivabaduste piisavaks kohaldamiseks.
Samal ajal lubasid ministrid arendada edasi asjakohaseid poliitikaid konventsiooni täieliku kohaldamise tagamise eesmärgiga.
Nad palusid komisjonil tagada seda, et uued Euroopa tegevuskava prioriteedid puuetega inimeste küsimustes panustaksid Ühinenud Rahvaste Organisatsiooni konventsiooni kohaldamisse.
2007. aasta detsembris vastu võetud resolutsioonis, mis puudutas Euroopa võrdsete võimaluste aastaga 2007 seotud tegevusi, nõudis nõukogu, et komisjon ja liikmesriigid jätkaksid Ühinenud Rahvaste Organisatsiooni konventsiooni allkirjastamise, sõlmimise ja kinnitamise protsessi vastavalt nende volitustele.
10. märtsil 2008 võttis nõukogu vastu resolutsiooni puuetega inimeste kohta Euroopa Liidus.
Selles resolutsioonis käskis nõukogu liikmesriikidel ja komisjonil tagada vastavalt nende volitustele selle, et puuetega inimesed saaksid kasutada kõiki oma inimõigusi.
Sinna juurde kuulub Ühinenud Rahvaste Organisatsiooni konventsiooni kinnitamine, sõlmimine ja kohaldamine, kaasa arvatud tavalised Euroopa lahendused kontrollitud ja koordineeritud lähenemisega selle konventsiooni kohaldamisele.
Järgnevalt sai nõukogu komisjonilt nõukogu otsuse ettepaneku Ühinenud Rahvaste Organisatsiooni puuetega inimeste õiguste konventsiooni sõlmimise kohta Euroopa Ühenduse nimel.
Selle ettepaneku läbivaatamine algas möödunud aasta lõpus ning nõukogu tegeleb sellega ikka veel.
Daamid ja härrad, nagu teie raportis on rõhutatud, tekivad seoses raportiga mõned tähtsad küsimused seoses pädevusega ning need küsimused vajavad edasist arutamist nõukogus.
Kuid eesistujariik on andnud lubaduse läbirääkimised nii kähku kui võimalik lõpule viia, et ühendus konventsiooni peagi sõlmida saaks.
Tänan parlamenti selles teemas üles näidatud huvi eest.
Eesistujariik hoiab teid nõukogus toimuvate läbirääkimiste edenemisega kursis.
<D>
(FR) Härra juhataja, mu esimene reaktsioon arutelule, mis on aset leidnud selle raamdirektiivi ettepaneku teemal, oli küsida endalt, kas me tõesti vajame sellist teksti ning kas selline lahendus on tõesti sobiv.
Meil on juba olemas suur hulk määruseid mullakaitse, jäätmete, taimekaitsevahendite, looduskeskkonna kaitse, pinnavee jne kohta.
Lisaks, "tõhusama korraldamise” kontekstis, millega me parlamendis juba mõnda aega tegelenud oleme, mõistan, et on tähtis mitte jätta muljet, et me järjekordselt laseme asju läbi Euroopa Komisjoni veski ja kuhjame määrusi üksteise otsa.
Mõtlesin ka meie kohapealsetest esindajatest ja linnapeadest, kellel oleks selle raamdirektiiviga seoses veel rohkem tööülesandeid.
Ent on ka teine reaalsus.
On tõsiasi, et inimtegevusel on täiesti ebaõnnestunud kohelda mulda lugupidamisega ja on tehtud süstemaatilisi jõupingutusi intensiivsete tootmismeetodite rakendamiseks ning selle tegevuse kaudu mulla kurnamiseks ja linnastumisega seotud tavade omaksvõtmiseks, mis on viinud mulla degradeerumiseni.
Arvan, et Gutiérrez, kelle tööd kirjeldaksin kui tähelepanuväärset, on esitanud meile väga vastuvõetavad ettepanekud, et tuua erinevad pooled teineteisele lähemale - sest loomulikult võime näha, et parlamendis on küllalt märgatav vastuseis, just nagu nõukoguski - ning et parlamenti kuulates on tal lõpuks õnnestunud esitada ettepanekud, mis tunduvad olevat nii üksmeelsed kui võimalik.
Ta on esitanud rea tasakaalustatud seisukohti, milles austatakse subsidiaarsuse põhimõtet, eriti meetodite valikus, mida liikmesriigid peavad rakendama, et viia ellu mulda puudutavad määrused.
Ta on vältinud administratiivse koormuse suurenemist, soovitades meil tungivalt parandada minevikus tehtud vigu meie põllumajanduslike, tööstuslike ja linnaga seotud tegutsemistavade kaudu, mis kuni praeguseni pole mulda austanud.
Pöördun nüüd nõukogu poole: kui nõukogu eesistujariik ütleb meile, et pole vaja kiirustada, siis tähendab see, et nad panevad selle toimiku kõrvale.
Nad panevad selle kõrvale, kui on tegelikult vajadus, liikmesriikide vahelisi põhjalikke erinevusi arvestades, võtta seisukohad, mis on subsidiaarsuse põhimõtet austades selgelt suunatud mulla säilitamisele ja kaitsele.
<D>
Euroopa Komisjon teeb ettepaneku nimetada aasta 2010 "vaesuse ja sotsiaalse tõrjutuse vastu võitlemise Euroopa aastaks".
Suurima Euroopa aasta eelarvega on projekti poliitilised kõrvaltähendused liigagi selged.
See "võitlemise" aasta saab olema vaid oma Lissaboni strateegia täielikku läbikukkumist nägeva ELi maine edendamise aasta.
Kuigi võitlus vaesuse ja sotsiaalse tõrjutusega on prioriteet ja seda peab toetama, ei ole Euroopa vaatamata kõigile vagatsevatele lootustele teinud midagi nende 78 miljoni eurooplase elu parandamiseks, kes elavad allpool vaesuspiiri.
Sellepärast hääletan ma selle raporti vastu, mille ainus poliitiline eesmärk on edendada euroglobalistide propagandat.
Iirimaa referendumi "ei" järel on nüüd aeg selleks, et ultraeurooplaste ülbus asendataks Euroopa praeguse integratsiooni objektiivse arvustusega.
Seda absurdset süsteemi tuleb kiiresti reformida, kui me tahame säilitada koostööd tegevat, mitte alluvat Euroopat.
Esile peab lõpuks kerkima rahvuste Euroopa, mis soodustab ühenduse kaitset ja eelistab eurooplasi.
<D>
kirjalikult. - Inimlik ühiskond saab põhineda ainult põlvkondadevahelise õigluse ja solidaarsuse põhimõttel.
Ei saa olla õiglust ilma solidaarsuseta.
Euroopa peab silmitsi seisma kahe probleemiga - kõrge töötuse määr noore põlvkonna seas ja ebakindlus suutlikkuses rahastada pensionifonde.
Üle 60aastaste inimeste osakaal suureneb igal aastal kahe miljoni võrra (alates 2015. aastast).
Samal ajal on oluline käsitleda väheneva sündimuse küsimust - juba mitmeid kümnendeid kestnud protsess.
See asetab liiga suure koormuse noorele põlvkonnale, kelle arv on vähenemas ja võib kaasa tuua jaotuskonfliktid.
Eakaid inimesi tuleks näha kui eelist.
Nende kogemust ja valmidust aktiivselt ühiskonna ehitamises osaleda tuleks julgustada igal tasandil.
Liikmesriigid peaksid väärtustama ja tunnustama mitteametlikke tegevusi põlvkondadevahetuse solidaarsuse tugevdamisel miljonite eakate perekonnaliikmete poolt, kes hoolitsevad nii nooremate kui ka vanemate ühiskonnaliikmete eest.
Üks põhilahendusi on kodanikuühiskonna parem kaasamine, mis omab pikka traditsiooni sotsiaalse toetuse korraldamisel.
Toetan ka AGE platvormi kuulutada 2012. aasta põlvkondadevahelise solidaarsuse aastaks.
<D>
- (CS) ELi Doonau piirkonna strateegia on oluline kogu Doonau jõe vesikonna ala arenguks.
On palju ühiseid teemasid.
Tahan siin välja tuua vaid mõne neist, mis omavad tähtsust ka laiemas mõistes Doonau piirkonnas asuvate riikide, nagu näiteks Tšehhi Vabariigi jaoks.
Üheks teemaks on veemajandus koos üleujutuste ärahoidmisega.
Et selles piirkonnas on laastavad üleujutused olnud korduvad, on ühtne tegevus selles küsimuses hädavajalik.
Teine teema hõlmab ulatuslikku investeerimistegevust, mille eesmärk on tagada alal parem transpordiühendus ja side naaberpiirkondadega.
Asjakohane oleks kaaluda mainitud makropiirkondlikku tahku ka kavandatava üleeuroopalise transpordivõrgu ülevaatamise käigus.
Üksikud projektid ei tohiks omavahel konkureerida.
Ülimalt oluline on määratleda selged eesmärgid, kusjuures projektid peaksid oma olemuselt olema jätkusuutlikud, keskkonnasõbralikud ning neil peaks olema kohalike ja piirkondlike omavalitsusasutuste, samuti üldsuse tugev toetus.
Doonau piirkonna tulevase jätkusuutlikku arengut ei saa tagada mitte eraldi projektidega, vaid pigem seal piirkonnaülesel tasemel tehtava koostööga.
Samas võib ELi Doonau piirkonna strateegia osutuda mõistetavaks ja stabiliseerivaks arendustegevuse raamistikuks nii liikmesriikide kui ka nende riikide jaoks, kes ei kuulu Euroopa Liitu, kuid soovivad teha liiduga koostööd kas kandidaatriikidena või naabruspoliitika korras.
<D>
Euroopa elab praegu üle rasket perioodi.
Majanduses annab endiselt tugevalt tunda 2008.-2009. aasta finantskriis, mis põhjustab jõukate Lääne-Euroopa piirkondade ning vaesemate Kesk- ja Lõuna-Euroopa piirkondade vahelise lõhe suurenemist.
Selle olukorra tõttu on vaja tugevdada mehhanisme, mis on kriisiga võitlemisel tõhusad.
Liidu tasandil on neist kõige olulisemad ühtekuuluvuspoliitika ja regionaalfondid.
Kohaliku tasandi investeeringute kaasrahastamise tulemusena on neist saanud riiklikest huvidest tähtsamaks tõusnud üleeuroopalise koostöö mõjus sümbol.
Samuti aitasid need tublisti kaasa aastatel 2004-2007 majanduskasvu nautinud piirkonna laienemisele ning vana ja uue Euroopa riikide vahelise lõhe vähendamisele.
Seetõttu on ajavahemikku 2013-2020 hõlmavas finantsraamistikus muutunud nii oluliseks liidu ühtekuuluvuspoliitika vahendite suurendamine, lähenemise pidamine põhieesmärgiks ning olemasoleva, eri piirkondade SKPl põhineva abisaajate väljavalimise mehhanismi säilitamine.
Minu arvates on tähtis ka võimalus suurendada investeeringute kaasrahastamise määra 75%lt 80%le ja samal ajal vähendada äärealade rahastamismäära.
Lääne-Euroopa riikide seisukohalt on minu arvates oluline jätkata ka infrastruktuuriinvesteeringute rahastamist, eriti Euroopa põhja- ja lõunaosa ühendaval maaribal.
<D>
(IT) Proua juhataja, daamid ja härrad, tänan teid, proua Angelilli, selle tähtsa žesti eest, mis illustreerib, kui erinev on käesoleva täiskogu hoiak Euroopa Liidu omast, kes, nagu Ponitus Pilatus, on silmakirjalikult asjast käed puhtaks pesnud, samas kui antud kohtuasja on segatud kaks riiki: Itaalia, kes on maksnud terrorismi ja selle ohvrite ning väga raskete aastate eest erakordselt kõrget hinda, ning Prantsusmaa, kes on segatud kõrini tänu kurikuulsale vasakpoolsele "kaaviari"lobby'ile, kes on juba silma paistnud Petrella kohtuasjas ning tõenäoliselt samuti salateenistuste rollis.
Niiviisi õõnestab Euroopa oma terrorismivastaseid direktiive ning kaotab kogu autoriteedi globaalses terrorismi vastu võitlemise strateegias.
Küsin endalt, kas sama asi oleks juhtunud, kui tegemist oleks olnud Saksa terroristiga Punaarmee rühmitusest?
Euroopa aga ütleb Brasiiliale, et mitte välja anda tavalist kurjategijat ja kommunisti nagu Battisti, kes isegi täna vanglast söandab oma ohvreid pilgata, võrduks enese alandamisega riigiks, mis pakub varju kõige hullematele kurjategijatele ja terroristidele.
Taoline käitumine seab kahtluse alla kõik partnerluslepingud ja minu arvates osalemise G8-s.
Peame rõhutama täiesti selgelt: ei ole vastuvõetav teha kokkuleppeid terroristidega.
Terroristid, kellele on õiguspäraste menetluste alusel karistus mõistetud - sellepärast, et meie riigil on suurepärane õigussüsteem, kus kedagi ei piinata ja menetlus on õiguspärane -, peavad siis oma karistuse viimase päevani välja kandma.
Terroristid, mõrvarid ja kommunistid!
<D>
kirjalikult. - (FI) Me räägime tuumaelektrijaamade stressitestidest seoses Fukushimas juhtunuga.
Ma meenutan aprillikuu osaistungjärku, mil mõned parlamendiliikmed näisid olevat pärast õnnetust kaotanud igasuguse proportsioonitaju.
Mõned seostasid tuhandeid hiidlaineohvreid tuumaelektrijaama kahjustustega.
Parlamendiliikmed küsisid, kas tuhandetest ohvritest on veel vähe.
Nad küsisid, kui palju tuumaõnnetusi peab veel juhtuma, et tõendeid loetaks piisavateks.
Ma ei suutnud oma kõrvu uskuda.
Ka praegu pole tegelikke ohvreid, kes oleksid Fukushima kiirguse tõttu surnud.
Vigastusi oli vähe vaatamata sellele, et Jaapanit tabas üks kõigi aegade suurimaid maavärinaid, millele järgnes üks kõigi aegade suurimaid hiidlaineid, et Jaapanis ei oldud sellisteks sündmusteks valmis, et Jaapan ei olnud võtnud soovitatud parandusmeetmeid, et midagi polnud tehtud elektrivarustuse tagamiseks hädaolukorras ja et jaapanlased tegid algusest peale muidki vigu.
Muidugi pole kahtlust, et Fukushimas toimunud õnnetus oli katastroof.
Seda poleks tohtinud juhtuda.
Surmajuhtumeid tõenäoliselt tuleb, kuid nende arv ei ole võrreldav näiteks kivisöeelektrijaamadega seotud surmajuhtumite arvuga.
Euroopas tapavad energiatarbimisega seoses õhus lenduvad peenosakesed praegusel ajal umbes 300 000 inimest aastas.
Seega on paradoksaalne, et Fukushima õnnetus toob kaasa kümned tuhanded kaudsed ohvrid.
Nad surevad enneaegu sellepärast, et Euroopa loobub tuumaenergia kasutamisest ja asendab selle fossiilse energiaga.
Õhukvaliteet halveneb, see suurendab südame-veresoonkonnahaiguste esinemise sagedust ja seab ohtu astmat põdevate inimeste elu.
Tegelik tapja on Fukushima katastroofi puhul seega kivisüsi, millele minnakse nüüd üle näiteks Saksamaal.
<D>
komisjoni liige. - Nagu te teate, ühines selle aasta 1. jaanuaril euroalaga Slovakkia, nii et nüüd osaleb Euroopa Liidu 27 liikmesriigist 16 täiel määral majandus- ja rahaliidus ning neil on ühine vääring.
Kes on järgmine?
Vastus sellele küsimusele ei sõltu komisjonist.
Kandidaadid, kes soovivad euroalaga liituda, peavad esitama taotluse.
Me teame praegu, millised Euroopa Liidu liikmesriigid soovivad ühineda euroalaga nii kiiresti kui võimalik, kuid kahjuks ei vasta kõikidele asutamislepingu alusel nõutavatele kriteeriumidele - need on Balti riigid, Ungari ja teised; samuti teame, et on kaks Euroopa Liidu liikmesriiki, nimelt Ühendkuningriik ja Taani, mis saavutasid erandi ja millele seetõttu ei laiene Euroopa Liidu kõigi liikmesriikide kohustus valmistada ennast ja oma majandust euroalaga ühinemiseks ette.
Ma ei tea, milline riik ühineb euroalaga esimesena pärast Slovakkiat.
See võib olla üks neist kahest liikmesriigist, kelle suhtes on kehtestatud erand.
On võimalik, et näiteks Taani otsustab eelseisvatel kuudel erandist loobuda ja taotleda euroalaga liitumist.
Tegelikult vastab Taani asutamislepingu järgi kõikidele euroalaga liitumise kriteeriumidele, kuid otsuse teevad Taani valitsus, Taani parlament ja võib-olla ka Taani kodanikud rahvahääletusel.
Täna tähistame euro kümnendat aastapäeva.
Olen kindel, et järgmise kümne aasta jooksul ühinevad euroalaga kõik või peaaegu kõik Euroopa Liidu liikmesriigid, sest praeguses kriisis ja majanduslikult keerulisel ajal on euroala liikmesuse eelised märgatavalt kasvanud.
Need, kes ei ole veel euroalaga ühinenud, mõistavad, et eelised on palju suuremad ja palju olulisemad kui raskused või euroala liikmesusega kaasnevad kohustused.
Mis puudutab teie märkusi, siis mina teie asemel ei vaidleks euro vastu intressimäärade põhjal.
Küsige Taanilt, mis sealsete intressimääradega selle kriisi jooksul juhtunud on.
Taani ei ole euroala liige ja tema vääring on seotud euroga; Taani keskpank järgib hoolikalt Euroopa Keskpanga otsuseid.
Turud ei soosi neid, kes ei ole euroala liikmed.
Nende suhtes kohaldatakse kõrgemaid riskitasusid.
<D>
kirjalikult. - (DE) Praegu on Austrias siirdamiseks registreeritud peaaegu 1000 patsienti.
Kahjuks ei saa mitte kõik need raskelt haiged patsiendid päästa võivat siirikut.
Igal aastal sureb elundit oodates oma 150 patsienti kättesaadavate doonorelundite väga piiratud arvu tõttu.
Elundinappus on Euroopa ees seisev põhiline probleem.
Seepärast vajamegi direktiivi organidoonorluse kvaliteedi ja ohutuse kohta.
Ent samuti vajame me liikmesriikide vahelist koostööd ja heade tavade vahetamist.
Praegu esineb Euroopas märkimisväärseid erinevusi elundite loovutamiste ja siirdamiskvootide arvus.
Liikmesriikide vaheline koostöö peaks keskenduma kõige tõhusamate süsteemide leidmisele, kogemuste vahetamisele ja hästi väljakujunenud menetluste edendamisele.
Liikmesriigid peavad üksteiselt õppima.
Olen veendunud, et elundite loovutamine eluajal peaks jääma alati täienduseks surmajärgsele doonorlusele.
Lisaks on oluline, et elundite loovutamine jääks vabatahtlikuks ja tasuta tegevuseks.
Rahaülekanded doonori ja vastuvõtja vahel on vastuvõetamatud.
Komisjon ja liikmesriigid peavad võtma tõhusamad meetmed võitluseks siirdamisturismi ja ebaseadusliku elundikaubanduse vastu.
<D>
(EL) Härra president, mu kallid kolleegid, nagu me teame, sisaldas komisjoni algne ettepanek ühesainsas määruses muudetud muudatusettepanekut määruse nr 11 kohta, mis käsitleb veohindade ja veotingimustega seotud diskrimineerimise kaotamist, ning määruse (EÜ) nr 852/2004, mis käsitleb toiduainete hügieeni, muutmist.
Komisjoni ettepanek põhines Euroopa Ühenduse asutamislepingu artiklitel 75, 152 ja 95, ning määruse vastuvõtmiseks oli sätestatud kaasotsustamismenetlus.
Kaasõigusandjad - nõukogu ja parlament - otsustasid poolitada algse ettepaneku kaheks eri määruseks: üks määruse nr 11 (veohindade ja veotingimustega seotud diskrimineerimise kaotamise kohta) muutmiseks vastavalt artikli 75 lõikele 3, mis ei näe ette mingit Euroopa Parlamendi poolset sekkumist õigusloome menetlusse, ning mille kohta transpordikomisjon oma arvamuse esitas; ja teine määrus toiduainete hügieeni käsitleva määruse muutmise kohta, mis põhineb artiklil 95 ja artikli 152 lõikel 4b, mille kohta keskkonnakomisjon peagi oma arvamuse esitab.
Täna kutsutakse meid üles otsustama, kas artikli 75 lõige 3 on piisavaks õiguslikuks aluseks transporti käsitleva määruse muutmiseks.
Määruse 852/2004 muudatusettepanekut arutatakse hiljem, nagu oleme öelnud.
Täna esitatud määruse ettepanek pakub artikli 5 väljajätmist, mis ei kehti alates 1961. aastast, ning artikli 6 muutmist eesmärgiga kahandada veoettevõtja haldusalaseid kohustusi, kaotades nende kohustuse säilitada koopiad kogu hinnateabest, kuna selline teave sisaldub nagunii veodokumentides ja veoettevõtja raamatupidamissüsteemis.
See muudatusettepanek muudab võimalikuks veohindade kontrollimise.
Seega vastab antud muudatusettepanek EÜ asutamislepingu artikli 75 lõike 3 teisele lausele, ja kuna artikli 6 muutmine on vajalik, võimaldamaks Euroopa ametivõimudel kontrollida diskrimineerimisvastase põhimõtte järgimist transpordi valdkonnas vastavalt asutamislepingu artikli 75 lõikele 3, märkis õiguskomsjon, et artikli 75 lõige 3 on ainus õiguslik alus, mida saab määruse nr 11 muutmisel kasutada.
<D>
Härra president, ma tervitan otsust lisada Lissaboni lepingu ELi eesmärkide hulka lapse õigused, tagades lapse õigustele uue õigusliku aluse.
Proua Angelilli raportis käsitletakse seoses laste heaolu ja kaitsega palju olulisi küsimusi.
Ma sooviksin siiski tunnustada tõsiasja, et laste jaoks on nende vanemate vaesus ja sotsiaalne tõrjutus tõsine takistus oma õiguste kasutamisel.
Toetan raportis esitatud nõuet, et EL teeks koostööd vastavate ÜRO ametite, rahvusvaheliste organisatsioonide ja teaduskeskustega, et koguda rohkem võrreldavaid statistilisi andmeid laste olukorra kohta ELis, mis aitaks välja töötada ja kasutusele võtta suure hulga konkreetselt laste, laste vaesuse ja sotsiaalse tõrjutusega seotud näitajaid.
Laste vaesus on tähelepanuta jäetud teema, kuigi viiest lapsest üks elab ELis vaesuse piiril.
Kas see ei tekita olukorda, kus 20% ELi tulevastest täiskasvanutest ei saagi kunagi oma võimeid ära kasutada?
Kui poliitiline tahe on olemas, siis tehkem koostööd kõigi liikmesriikide vahel, et jagada parimaid tavasid ja üksteiselt õppida.
Me oleme olnud tunnistajaks üle-euroopalisele kampaaniale, et muuta vaesus arengumaades ajalooks, miks meil ei võiks olla samasugune kampaania ELis, et muuta ajalooks laste vaesus?
<D>
Üks neljast põhimõttest, millele ELi siseturg toetub, on seotud inimeste vaba liikumisega.
Inimeste vaba liikumine tagab ELi kodanikele võimaluse asuda tööle teises liikmesriigid.
Erinevate haridussüsteemide ja kutsekvalifikatsioonidega seonduvate määruste tõttu aga on sageli keeruline asuda tööle ametikohal, mille kvalifikatsiooni me omame.
Just seepärast on nii oluline omada võimalust kutsekvalifikatsioonide võrdlemiseks liikmesriikide vahel.
Euroopa Komisjoni ja raportööri seisukohast ei ole antud küsimust reguleeriv otsus nr 85/368/EMÜ kohaselt võimaldanud kutsekvalifikatsioonide võrdlemisele teistes liikmesriikides tööd otsivate inimeste huvides.
Just see on peidus otsuse taga asendada see uuema ja tõhusama instrumendiga, Euroopa kvalifikatsiooniraamistikuga, mis suurendab läbipaistvust, toetab kvalifikatsioonide ülekandmist ja lihtsustab õppetulemuste hindamist.
Mul on hea meel, et sellele sammule on osaks saanud laialdane toetus erinevates valdkondades: nende seas sotsiaalpartnerid, tööstuse ja sektori tasandil organisatsioonid, haridusasutused ja valitsusvälised organisatsioonid.
See taga tehtavate muudatuste ulatusliku heakskiitmise.
Seega pooldan ma kõnealuse otsuse tühistamist ja ma leian, et kvalifikatsioonide võrdlemist võimaldava instrumendina annab Euroopa kvalifikatsiooniraamistik inimestele võimaluse lihtsamalt liikuda ja saavutada eesmärgid, mida ei saavutatud otsusega nr 85/368/EMÜ, tagades nii töötajate suurema liikuvuse Euroopa tööturul.
<D>
(SK) Härra juhataja, tahaksin teid tänada, et mulle kõnelemisaega andsite, ning tahan tänada ka proua Grossetête'i raporti eest direktiivi ettepaneku kohta, mis tegeleb ravimite müügilubade tingimuste muutmisega.
Toetasin seda hääletamisel.
See tähendab edusamme seaduste ühtlustamises ja tarbijakaitses, vähendades bürokraatiat, suurendades paindlikkust ning tuues patsientidele kasu nii ohutuse kui teadlikkuse mõttes.
Samal ajal lihtsustab see toiminguid ja vähendab keskmise suurusega ravimifirmade kulusid.
Ma hindan volinik Verheugeni selget seisukohta järeletehtud ravimite osas, madalakvaliteetsete geneeriliste ravimite osas, millel sageli on vaid platseeboefekt, ning ebaseaduslike ravimite ja vaktsiinide osas, mis leiavad tee Euroopa kodanikeni musta turu kaudu.
Sellised tegevused on kriminaalsed.
Lähitulevikus koostab komisjon meetmed olemasolevate seaduste tugevdamiseks selles valdkonnas, et ühtki neist ravimitest turustada ei saaks.
See kehtestab ka sanktsioonid selles valdkonnas tegutsevate inimeste vastu.
Volinik on ka kinnitanud, et tõhusaid ravimeid tuleb toota tunnustatud Euroopa standardite ja tootmisprotsesside kohaselt.
<D>
Härra juhataja, ma pean sellele küsimusele vastama, kuna näib, et härra Rübig ei saa tema ees olevast õigusaktist aru.
Kuna kõnealust relva ei määratleta kui tulirelva, ei ole selle omamiseks vaja luba: igaüks võib selle osta, ka kurjategija võib selle osta.
Seega peaks härra Rübig endale enne sekkumist faktid selgeks tegema.
Siiski käsitlen ma päevakorrapunkti, mis on seotud proua Goudini esitatud süüdistusega, ning ma sooviksin parandada koosoleku protokolli.
Käesolevast kolmepoolsest kõnelusest ei ole ühtegi variraportööri välja jäetud.
Fraktsioon IND/DEM oli kutsutud, ta nimetas 18 kuud tagasi raportööri, kes ei ilmunud ühelegi komisjoni koosolekule ega ühelegi kuulamisele ning ta ei ilmunud ka ühelegi kolmepoolsele kõnelusele.
Proua Goudin teab väga hästi, et ta määrati vaid kaks nädalat tagasi võtma üle variraportööri koha, kes ei ilmunud kohale.
Ma kaitsen raportööri, variraportööride ja komisjoni tööd, kuna me võtame oma probleeme väga tõsiselt, me teeme tõsist tööd ning fraktsioon IND/DEM peaks oma tööd samuti tõsiselt võtma.
<D>
(FI) Hr president, ma tahan tänada raportööri hr Musottot.
Ta on teinud väga põhjalikku ja eeskujulikku tööd.
See raport on määrava tähtsusega ning pettustevastane võitlus on miski, mille suhtes avalik usaldus on kas võidetud või kaotatud.
Minu arvates on selles raportis kolm väga tähtsat probleemi, mis vajavad lahendamist.
Kõigepealt on vastuvõtmatu, et mõned riigid isegi ei esita teavet põllumajanduskulude kohta.
Saksamaa ja Hispaania on selle otseseks näiteks ning Saksamaa isegi ei märgi eraisikute ja äriühingute üksikasju, mida Euroopa Pettustevastane Amet kindlasti vajab, et nende küsimustega tegeleda.
See on ilmselgelt suhtumine, mida me ei tohi lubada: kõik liikmesriigid peavad eeskirju täitma.
Kui suured riigid annavad halba eeskuju, siis pole olukord kuigi hea.
Teine probleem on see, et eiramistest teatamine võib võtta kuni 39 kuud - see on rohkem kui kolm aastat.
See on kaugelt liiga pikk aeg ega sisenda usaldust väite vastu, et liikmesriigid tegutsevad piisava valvsusega.
Kolmas, väga huvitav ja oluline probleem on see, et selles valdkonnas esineb ka organiseeritud kuritegevust.
Praegu on see nii tõsine, et tuleb võtta kõik meetmed seda liiki kuritegude lõpetamiseks.
See on väga oluline raport ning tuleb teha kõik jõupingutused, et parandada olukorda ja võita üldsuse usaldus.
(Aplaus)
<D>
kirjalikult. - Ma tahaksin juhtida tähelepanu Euroopas valitsevale murettekitavale tendentsile - üha rohkem noori inimesi kannatab vaimsete probleemide all.
Paljudel Euroopa noortel on stress; ainete, eriti alkoholi ja uimastite kuritarvitamise näitajad on tõusuteel.
Need nähtused võivad nii eraldi võttes kui ka kogumina viia tõsiste vaimsete häireteni.
Soomes hiljuti aset leidnud tragöödiad näitavad, et liikmesriigid peavad rohkem kui kunagi varem pöörama tähelepanu noortele ja võtma meetmeid, et hoida ära tervise, eriti vaimse tervise halvenemist.
Terviklik ja ennetav lähenemine vaimsete probleemide ja vaimuhaiguste algpõhjustega tegelemisele on äärmiselt oluline.
Turvaline elukeskkond (koduvägivalla ja ainete kuritarvitamise tõkestamine), koolis ja kodus stressi tekitavate tegurite vähendamine, ennetamine ja teadlikkuse suurendamine peaksid olema esmatähtsad eesmärgid.
Ükski kool ei saa asendada hoolivat peret, kus vanemad mõistavad oma kohustust õpetada lastele põhilisi sotsiaalseid ja eetilisi väärtushinnanguid.
Seatud eesmärkide saavutamiseks tuleb kaasata kõik ühiskonnaelus osalejad.
Eelkõige mitmesugused vabatahtlikud ja noorteorganisatsioonid tagavad vaba aja tegevuse jaoks turvalist keskkonda, pakuvad vabaharidust ja suurendavad teadlikkust vaimse tervisega seotud küsimustes.
Seetõttu kutsun ma üles töötama välja terviklikku ja ennetavat lähenemisviisi, mis hõlmab noorte parema vaimse tervise ja seeläbi ka nende parema tuleviku tagamist.
<D>
Härra juhataja, täna on paljud siin täiskogul viibijad õnnitlenud terve mõistuse puhul Iiri rahvast, kes lükkas tagasi Nigel Farage'i ja Ühendkuningriigi Iseseisvuspartei üleskutse ning hääletas ülekaalukalt Lissaboni lepingu poolt.
Nagu Briti inimestele, nii tuleks vist kaasa tunda ka meie parlamendiliikmetele, sest peame siin härra Farage'iga iga päev koos viibima.
Ta nimetab kaks-ühele ülekaalu Iirimaal "jõhkrate poiste võiduks”.
Kardan, et tema sõnad on liigagi iseloomulikud mehele, kes kasutab Euroopa Liidust rääkides moonutusi ja pettusi ning mõnikord lausa valesid.
Ajakirjanikud haaravad liigagi tihti vastuväideteta tema sõnu.
Liialdamine võib aga hulluseks muutuda.
Nüüd võrdleb ta Iirimaa valimiskampaaniat Zimbabwes viimastel valimistel toimunud julmustega.
Ta nimetab sõltumatuse lõpuks lepingut, mis annab igale liikmesriigile võimaluse liidust välja astuda.
Peame sellest hoolimata kaastundlikuks jääma.
Parlamendil on meditsiiniteenistus olemas.
Härra juhataja, ma palun teil teha korraldus, et valgetes kitlites mehed meie kolleegile oma teeneid pakuksid.
Lollused Euroopa kohta võivad ju üle tema huulte voolata, aga siis on vähemalt kindel, et ta selle kätte ei lämbu.
<D>
Austatud juhataja, volinik, mu daamid ja härrad ning külalised, esiteks sooviksin vabandust paluda hilinenult saabumise pärast ning tänada teid võimaluse eest võtta sõna vahetult pärast esimest fraktsioonide sõnavõttude vooru.
Pean käesolevat arutelu väga väärtuslikuks, sest seni tehtud sõnavõtud väärtustavad selgesti raportööride, komisjoni ja nõukogu tööd.
Näib, et on olemas põhimõtteline konsensus kahe ettepaneku osas, mida esimesel lugemisel ootame, ning mul on selle üle hea meel.
Antud ettepanekud moodustavad osa ühenduse kuuendast tegevuskavast ning seonduvast paketist, nagu komisjon need 2008. aasta juulis avaldas.
Antud kavandatavast tegevusplaanist tuleb väga selgesti välja, et vaja on muuta käitumis-, tarbimis- ja tootmismustreid ning et meie tootmis- ja tarbimismeetodid on jätkusuutmatud.
Kahjustame kliimat, kahjustame inimeste tervist ning kasutame ära loodusvarasid jätkusuutmatult.
Antud asi on üks Tšehhi presidentuuri prioriteetidest ning arvan kindlalt, et olemasolevate ökomärgistamist ja EMASi puudutavate määruste kinnitamise ja läbivaatamise kaudu õnnestub meil suuresti antud prioriteet käsile võtta.
Sooviksin tänada Euroopa Komisjoni ja liikmesriike antud määruste kallal tehtud töö eest ning sooviksin samuti avaldada tänu suure töö eest, mille on teinud ära Euroopa Parlament, raportöör Linda McAvan EMASi nimel ja raportöör Salvatore Tatarella ökomärgise nimel ning kõiki antud töös osalenuid.
Mis ökomärgistamist puudutab, siis on koostatud kompromisstekst tänu nõukogu ja parlamendi ning komisjoni ühendatud tööle ning antud tekst parandab tootemärgistuse vabatahtlikku süsteemi, iseäranis lihtsustades ökomärgiste andmise süsteemi.
Väga oluline on, et ökomärgis oleks nüüd atraktiivsem tarbijaile.
Teeme võimalikuks süsteemi laiendamise muudele toodetele ning meid on saatnud edu toiduainete võimaliku märgistamisega seotud probleemi lahendamisel, tänu millele tarbijad saavad võimaluse kaaluda ja arvestada ostuvalikuid tehes toodete ja teenuste mõju keskkonnale, ning see on väga oluline.
Mis puudutab kompromissteksti kohaldamist EMASile, siis võimaldab see suuremat nähtavust süsteemiga liituvatele organisatsioonidele, seeläbi tema atraktiivsust tõstes.
Minu arvates on väga oluline vähendada halduskulusid suurtele, väikestele ja keskmise suurusega ettevõtetele.
Antud süsteemi kulud tekitasid märkimisväärselt arutelu ning minu arvates oleme leidnud mõistliku kompromissi minimaalse kuluga, mis katab ikkagi antud märgiste kasutuselevõtu tehingukulusid.
Minu arvates on oluline rõhutada, et korrigeeritud EMASi süsteem on samuti avatud organisatsioonidele väljastpoolt Euroopa Liitu.
See omakorda peaks andma süsteemile suuremat mõjuvõimu, ergutades kohaldamist laiemates, globaalsemates mastaapides.
Arvan kindlalt, et antud määruste kinnitamine annab tegelikku kasu Euroopa riikidele ning loob uusi võimalusi, mis on asjakohased käesoleva kriisi ning suurima globaalse keskkonnaprobleemi, nimelt globaalse kliimamuutuse, lahendamise suhtes.
Sooviksin veel kord tänada Euroopa Parlamenti, raportööre ning Euroopa Parlamendi liikmeid viljaka koostöö eest kompromissi kallal ning ootan huviga antud arutelu jätkamist.
<D>
kirjalikult. - (SV) Keskkonnaküsimused on üks kõige olulisemaid ELi koostöö valdkondi.
Piiriülese keskkonnasaastega Euroopas ei ole võimalik tegelda riigi tasandil.
See annab ELile selge rolli selles valdkonnas.
Samas on väga murettekitav, et raportis kasutatakse häbitult kliimaküsimusi argumendina ELi poliitilise mõjujõu suurendamiseks ja uste avamiseks bürokraatiale ja protektsionismile.
Selles on palju näited ja kõik need on valed.
Raportis nõutakse ühtset maksustamist, vaba konkurentsi mõiste läbivaatamist ja niinimetatud kohandamisvahendite, teisisõnu tollimaksude, kaalumist piiridel.
Liikmesriikidel peab endil olema võimalus määrata, kuidas nad keskkonnapoliitikaga tegelevad.
Loomingulisus saab õitseda just riikide ja ettevõtete vahelises konkurentsis keskkonnaprobleemidele tõhusate lahenduste leidmiseks, mitte meie olemist bürokratiseerides.
Seepärast hääletasime me raporti vastu.
<D>
kirjalikult - (PL) ELi liikmesuse väljavaade toimib kui jõuline mootor, mis paneb ühinemisest huvitatud riike muudatusi tegema.
See ergutab rakendama nii poliitiliselt kui ka majanduslikult vajalikke reforme ja püüdu vastata Kopenhaageni kriteeriumidele.
Et säilitada liikmesuse väljavaade, peab läbirääkimiste edu sõltuma kandidaatriigis läbiviidud reformide tempost ja ulatusest, ning EL peab olema suuteline kõnealused riigid vastu võtma.
Meil peab olema tugev, ühtekuuluv ja eelkõige ühendatud ühendus.
On väga oluline, et meie riikide kodanikud hindaksid uute liikmete ühinemisega kaasnevat kasu.
Laienemine toob tulu, sellega kaasneb majanduslik ja sotsiaalne kasv nii uutes kui praegustes liikmesriikides.
Euroopa Liidu järjestikused laienemised on olnud edukad nii ühinevatele kui ka olemasolevatele liikmesriikidele ning kogu Euroopale tervikuna.
Mul on väga hea meel, et raportis rõhutatakse, et Euroopa Liidu liikmeks saamise tee on endiselt avatud Ida-Euroopa riikidele.
See ja hiljuti vastu võetud idapartnerluse programm peaks ergutama kõnealuseid riike tegema jõupingutusi, et võtta vastu Euroopa demokraatlikud, majanduslikud ja haldusalased standardid.
<D>
Proua juhataja, lubage mul esiteks edastada oma siirad õnnitlused ja tänud raportöör Jo Leinenile väga hea töö eest.
Minu fraktsioon saab seda raportit täielikult toetada ning me toetame samuti täiendusi.
Selle raporti abil muudetakse Euroopa tasandi erakonnad ja uueks vahendiks olevad poliitilised sihtasutused tõhusateks tööriistadeks, selleks et suurendada Euroopa kodanike osalust ja edendada Euroopa demokraatlikku legitiimsust.
Referendumid Prantsusmaal ja Madalmaades näitasid, et on oluline taastada kodanike usaldus, kaasa arvatud erakondade ja poliitiliste sihtasutuste kaudu.
Samuti on tõsi, et finantseeskirjad peab kohandama erakondade kiiresti muutvatele vajadustega.
Loomulikult peab tagama ka läbipaistvuse.
Seetõttu hakkab Euroopa Parlament pakkuma teavet igal majandusaastal erakondade ja sihtasutuste rahastamiseks tehtud kulutuste kohta, ning see teave hakkab olema kättesaadav meie koduleheküljel.
Teine hea uuendus on, et viimaks tunnistatakse erakondade tähtsust Euroopa Parlamendi valimistel.
Vaid siis, kui Euroopa erakonnad saavad olla aktiivselt seotud Euroopa Parlamendi valimistega, saavad neist tõeliselt Euroopa poliitikas osalejad ning nad panustavad Euroopa teadvuse tekkesse, aidates seega üle saada käesolevast demokraatia defitsiidist.
Teine oluline komponent on poliitiliste sihtasutuste edendamine.
Nende töö poliitilise teabe ja hariduse valdkonnas täiendab erakondade tegevust.
Nendel sihtasutustel on oluline roll haridustegevuse süvendamisel ja Euroopa Liiduga seonduvate teadmiste parandamisel, vähendades seega vahemaad Euroopa Liidu ja tema kodanike vahel.
Ma olen veendunud, et sihtasutused suudavad edendada kodanike aktiivset osavõttu Euroopa poliitilisest elust ning et nad saavad samuti mängida tähtsat rolli tulevaste poliitikute väljaõpetamisel.
Nõukogu õigusloomekesksest mõtlemisest on pigem raske aru saada, kuid, nagu Helmut Kohl alati ütles, on kõige olulisem tulemus.
Seetõttu suhtun sellesse raportisse poolehoiuga ning soovin tänada kõiki asjaosalisi nende pühendumuse ja koostöö eest.
<D>
Vabandage, kuid ma arvan, et me ei peaks siin istungisaalis isiklikke märkusi kuulama.
(Vahelehüüe saalist)
Teie kõneaeg on läbi.
Selliseid isiklikke märkusi me ei luba.
(Vahelehüüe saalist)
Anname nüüd sõna järgmisele kõnelejale.
<D>
(SV) On suur kodanike rühm, keda on Euroopa Parlamendi koosseisu üle toimuva arutelu käigus ignoreeritud.
Pean silmas peaaegu 50 miljonit eurooplast, kes kuuluvad piirkonna või riigi keelelisse vähemusse.
Täna on meil ainult käputäis Euroopa Parlamendi liikmeid, kes neid rühmi esindavad.
See on vastuvõetamatu ja annab kahjuks Euroopa Parlamendist vale pildi.
Justkui ei mõistaks me haavatavat seisundit, milles keelelised vähemused ikka veel elavad.
Hr Lamassoure'i ja hr Severini raport, mis põhineb kahaneva proportsionaalsuse põhimõttel, on statistilise töö säravaks näiteks ja ka mina kavatsen selle poolt hääletada, kuid nüüd peab meil leiduma julgust hakata arutlema ka teiste sisuliste küsimuste üle.
Kuidas kavatseme me suurendada kodanike usaldust Euroopa Liidu vastu?
Kuidas me tagame, et EL ja Euroopa Parlament järgivad sisuliselt eesmärke, mida me tahame, et teised järgiks, st kuidas me tagame, et ka vähemuste häält võetakse kuulda?
Daamid ja härrad, kas meie, Euroopa Parlamendi liikmed, talume seda, et piirkondade ja riikide keelelised vähemused jäetakse sõltuma riikide valitsuste armust ja heast tahtest, mis võib anda neile koha, või soovime me, et need vähemused poleks Euroopa Parlamendis esindatud?
Vastus peaks olema häälekas "ei”!
Mitmekesisuse tagamiseks on seega aeg reserveerida teatud kohtade arv Euroopa Parlamendis keelelistele vähemustele.
Mina isiklikult kõnelen Soome rootsikeelse elanikkonna ja Ahvenamaa maakonna elanike nimel.
<D>
(FR) Härra juhataja, komisjon võis küll korraldada peene avalike suhete nipi, esitledes paketina dokumente, mis on väga erinevad nii laadilt kui kvaliteedilt, kuid lõppkokkuvõttes on komisjon kasutanud oma algatusõigust väga tähtsates küsimustes.
Komisjon liigub õiges suunas ning me peaksime rõõmustama selle üle.
Seega on pall taas meie väljakupoolel ning ennekõike võib-olla nõukogu väljakupoolel.
Kõik teavad, et parlament kavatseb olla karm ja soovib koostada uuenduslikud dokumendid, mis peegeldaksid Euroopa kodanike vajadusi.
Kas sama kehtib ka nõukogu kohta?
Nagu me teame, on see võib-olla kaheldav.
Minister, ma loodan, et nad kuulavad teid.
Ülespuhutud jutt, mille tulemuseks on vaid ebaselged ja mittesiduvad dokumendid, kahjustab tõsiselt meie tehtava töö usaldusväärsust.
Vaadelgem kolme näidet paljudest.
Olen ammu olnud üks neist, kes on soovinud üldist direktiivi kõikide diskrimineerimisvormide vastu.
Selleks peaksime aluseks võtma Lynne 2008. aasta mai raporti, mis on palju ambitsioonikam kui komisjoni ettepanek.
Teine näide: töönõukogud.
Peame tagama, et dokumendis selgitatakse nende rahvusvahelisi volitusi ja vastutust.
Konsultatsioonid tööturu osapooltega on äärmiselt tähtsad, kui korraldatakse ümber enam kui ühes ELi riigis tegutsevate kontsernide tegevust.
Peame tagama, et enne mis tahes ümberkorraldamist konsulteeritakse tööjõuga ning et töönõukogudel on võimalus esitada oma seisukohad sageli väga tehnilistes küsimustes.
Kolmas näide: sotsiaalsed üldhuviteenused.
Oleme selle peale juba piisavalt aega raisanud.
Selles valdkonnas tegutsejad on segaduses.
Valitseb suur õiguslik ebakindlus, mis kahjustab meie ühiskondade ühtekuuluvuse jaoks äärmiselt oluliste teenuste kvaliteeti.
Ja siin me oleme raiskamas veel ühte aastat.
See on vastutustundetu.
Minu jaoks on see tõend, et komisjoni töö, mis paistab hõlmavat laia tegevuste valdkonda, ei ole piisavalt hea, sest selle käigus eiratakse teadlikult teatud äärmiselt olulisi punkte.
Lõpetan nõudmisega, et sotsiaalmeetmete kava oleks vaid üheks sammuks pikal teel.
Olen veendunud, et avatud koordinatsiooni meetod on mõnes valdkonnas saavutanud oma lae.
Peame otsustama saavutada laiema koordineerimise, kuid ka suurema ühtlustamise, kus see võimalik on.
<D>
Kõigepealt tahan ühineda kõigi nendega, kes avaldasid laastavast maavärinast ja hiidlainest mõjutatud Jaapani inimestele kaastunnet.
See looduskatastroof võttis elu tuhandetelt inimestelt, mis on kohutav kaotus.
See jättis kümned tuhanded inimesed ilma kodu, isiklike asjade ja varata, muutes tugevasti nende elu lähiaastateks.
Me ei tohi seda unustada, isegi kui meedia keskendub hoopis tuumaenergiaküsimustele.
Kahjustada saanud Fukushima tuumaelektrijaama probleemid jätavad peaaegu kõik teised probleemid varju.
Ent ma tahan öelda - seoses paanikat tekitavate stsenaariumidega -, et Hiroshimale ja Nagasakile heidetud aatompommid on ikkagi suurim tuumakatastroof.
Suurim oht inimkonnale on sõjaline tuumaarsenal.
Hoolimata paljudest headest kavatsustest, see laieneb ning puudub selle alaline ja põhjalik avalik kontroll, mis on olemas tuumaelektrijaamade puhul.
Peale selle tõhustatakse Jaapani sündmuste järel kindlasti veelgi ohutusnõudeid ja -standardeid.
Seetõttu peame kindlaks jääma mõistlikule seisukohale ja vältima rutakaid või isegi hüsteerilisi reaktsioone Jaapani sündmustele.
Hetkel puudub alternatiiv tuumaenergiale, mis tagab meile väga vajaliku, kättesaadava ja heitevaba energia.
Mul on hea meel, et Prantsusmaa, Soome, Tšehhi Vabariik ja teised käsitlevad seda teemat realistlikult.
Seda erinevalt riikidest, kus tuumaenergia on seoses Jaapani olukorraga peaaegu ebaeetilisel määral muutunud valimisvõitluste tööriistaks.
<D>
(CS) Daamid ja härrad, lugedes Georg Jarzembowski vastuolulist ettepanekut, on meil õnnestunud heakskiidetud tekstis lubada rahvusvahelisel marsruudil reisijaid peale võtta ja neid maha panna mis tahes jaamades, sealhulgas samas liikmesriigis asuvates jaamades.
Usun, et laiendusena on seda sätet võimalik kohaldada ka rahvusvahelistele bussiteenustele.
Nimetatud küsimuses on hiljuti toimunud mitmeid rahvusvahelisi vaidlusi.
Härra Savary' raporti puhul on mul hea meel, et see sisaldab tööturu osapoolte õiguseid ja koostalitlusvõime erisusi.
Siiski eksisteerivad veel probleemid seoses vedurijuhtide koolituse rahastamise, eksamineerijate valiku ja eksamineerimisega.
Keeleoskuse osas on äärmiselt oluline nõuda teatud miinimumnõuete täitmist, et tagada transpordi ohutus.
Härra Sterckxi raporti osas olen tänulik nõude eest viia sisse mittediskrimineerivad juurdepääsureeglid liikumispuudega inimestele ja jalgratturitele.
Kuigi dokumendis sätestatakse ka selgelt määratletud tehnilised nõuded, ei ole ma rahul sellega, et erinevalt Šveitsi raudteest räägime pigem karistamisest kui püüdlustest rahuldada nõudlus transporditeenuse järele.
Kõik eespool nimetatud meetmed tuleks üle hinnata kahe aasta jooksul nende kehtestamisest; see on minu arvates äärmiselt oluline.
Hääletame esimese raporti vastu ja kahe ülejäänu poolt.
<D>
- (IT) Härra juhataja, daamid ja härrad, ka mina soovin härra Onestat Roheliste / Euroopa Vabaliidu fraktsiooni nimel tänada.
Juhtumisi olime mõlemad varem peol ning läheme varsti tagasi, et jätkata tänusõnade ja pidustustega.
Siinkohal soovin loomulikult öelda, et toetame käesolevat raportit, kuid tunneme ka, et algse komisjoni suhete teema jääb härra Corbetti reformis torkima ning siinkohal soovin ühtlasi öelda midagi härra Botopoulusele: asi ei ole selles, et petitsioonikomisjon on veider komisjon, sel komisjonil on vägagi kindel roll ning enamikul juhtudel on petitsioonid seotud ühenduse seaduste rakendamisega, need on seotud direktiivide ja seaduste, millel ei ole ilmselt alati väga selget seost algse komisjoniga, rikkumisega.
Läheksin veelgi kaugemale väites, et igaüks, kellel on pisutki tegemist petitsioonikomisjoni tööga, näeb, et sel on meie parlamendis omamoodi Tuhkatriinu roll.
Nad näevad ka, et algne komisjon ei vasta petitsioonikomisjoni palvetele, seda ei saa üldse petitsioonikomisjoni ütlustele, tegevusele või ettepanekutele reageerimisega tülitada.
Ma kardan järgmist: kardan, et petitsioonikomisjon, mis ei ole alati, kuigi on sageli seotud ühenduse direktiivide rakendamisega, peab ootama mingil moel seadusloome eest vastutavate komisjonide luba, etendab seetõttu teistsugust rolli ning peab ühtlasi paluma esimeeste konverentsi luba, kui tegemist on lihtsa avalduse kontrollimise juhtumiga, millel, kordan, ei ole midagi pistmist parlamendikomisjonide õigusloome funktsiooniga.
Seetõttu väljendan oma muret härra Corbetti reformi ettepaneku petitsioonide küsimuse suhtes, isegi kui nõustun täiesti härra Onesta poolt öelduga, ja tänan teid, asepresident, veel kord aja suhtes paindlik olemast.
<D>
kirjalikult. - Terrorismivastane võitlus on selle täiskogu jaoks olnud oluline päevakorrapunkt.
Samas peame saavutama õige tasakaalu turvameetmete, kodanikuvabaduste kaitse ja põhiõiguste vahel.
Samuti peame tagama täielikult austuse privaatsuse ja andmekaitse vastu.
Tasakaal ja proportsionaalsus on olulisimad põhimõtted, millel terrorismivastane võitlus põhineb.
Euroopa Liit on alati kodanike privaatsuse kaitsmisel üles näidanud kõikumatut pühendumist ja seda tuleb säilitada.
Ühendus põhineb õigusriigi põhimõttel ja igasugune Euroopa isikuandmete ülekanne kolmandatesse riikidesse peaks arvestama menetlustagatiste ja õiguste kaitsega.
Ütlematagi on selge, et igasugune ülekanne peab vastama riiklikul ja Euroopa tasandil andmekaitseõigusaktidele.
SWIFT on oluline infrastruktuur ja me peame tagama, et igasugused andmeülekande nõuded on täielikult õigustatud, põhinedes konkreetsetel juhtumitel ja on rangelt kohtuloale allutatud.
Kõnelustel USA-ga peab ühendus võtma kindla seisukoha, tagamaks, et SWIFTi andmeid ei kasutataks teistel eesmärkidel kui ainult terrorismi rahastamisega seoses.
<D>
kirjalikult. - (PL) Lugupeetud juhataja, nõukogu eesistuja, kallid kolleegid, soovin avaldada austatud presidendile oma tänu väga eduka Prantsusmaa eesistumise eest!
Pean silmas just edu rahvusvahelisel areenil, eriti Gruusia kriisi ja edu, mis saavutati lihtkodanikele oluliste küsimuste alal.
Isiklikul tasemel valmistab mulle suurt heameelt, et Prantsusmaa eesistumine viis lõpule töö seoses määrusega, mis käsitleb Euroopa Liidus piiriülese elatusraha maksmist.
Isiklikult olen juba kaua ja põhjalikult nimetatud määrusega tööd teinud.
Seetõttu on mul väga hea meel, et pärast nõukogu heakskiitu saame vähemalt tagada korraliku rahalise toetuse lastele, kelle vanematest üks nad justkui unustanud oleks, kui too välismaal elab.
Põhiseaduskomisjoni liikmena valmistavad mulle aga teisest küljest muret Iirimaale tehtud järeleandmised ja institutsioonilised lubadused, mis esindavad tagasipöördumist põhimõtte juurde, et ühte liikmesriiki esindab üks volinik.
Oodatakse, et Euroopa Liit laieneb veelgi 30ne või enama liikmesriigi võrra.
Selline arv volinikke tähendaks aga Euroopa Komisjoni jaoks bürokraatia suurenemist.
Määratud volinike pädevused jaotuksid alajaotisteks.
Komisjoni kulud suureneksid, kuid samas muutuks see ise vähem tõhusaks ja töö korraldamine keerulisemaks.
Loodan ka, et arutelu enne järgmist rahvahääletust Iirimaal viiakse läbi Euroopa solidaarsuse vaimus, võttes arvesse Lissaboni lepingu tegelikku sisu, selgitades seda arusaadavalt ning lisades institutsioonilisi muudatusi.
Need küsimused on olulised nii Iirimaa kodanike kui ka terve Euroopa Liidu toimimise jaoks.
<D>
kirjalikult. - (PL) Toetasin resolutsiooni Euroopa naabruspoliitika lõunamõõtme läbivaatamise kohta.
Naiste õiguste komisjoni liikmena tahaksin juhtida erilist tähelepanu sellele, kui tähtis on soolise võrdõiguslikkuse poliitika inimõiguste lahutamatu osana, mis on üks Euroopa Liidu aluspõhimõtteid.
Naiste õigused peavad olema prioriteetne teema läbirääkimistel Euroopa naabruspoliitika (ENP) partnerriikidega.
Resolutsiooni kohaselt tuleb naiste õigusi võtta arvesse ühtlustatud õiguse (põhiseaduste, karistusseadustike, perekonnaseaduse ja muude tsiviilõigusaktide) läbivaatamisel, nagu ka ENP partnerriikidega peetavas inimõiguste dialoogis.
Samuti peame pöörama rohkem tähelepanu meetmetele, mis süvendavad naiste integreerimist ühiskonda.
Meil on vaja programme, mis edendavad naiste haridust ning peame edendama naiste tööhõivet ja suurendama nende osalemist avalikus elus.
ENP riikides soolise võrdõiguslikkuse parandamiseks võetud meetmete mõju tuleb pidevalt kontrollida ja jälgida ning puudusi selles valdkonnas tuleb tugevalt hukka mõista ja isegi karistada.
Olen selle poolt, et EL ei tohiks tugevdada suhteid nende kolmandate riikidega, mis ei kaasa kodanikuühiskonda käsitlevate poliitikameetmete ja institutsioonide puhul piisavalt naisi, eelkõige inimõiguste organisatsioonides ja naisorganisatsioonides.
<D>
fraktsiooni Verts/ALE nimel. - (NL) Härra president, daamid ja härrad, kahjuks varjutavad seda arutelu terrorirünnakud Türgis.
Oleksin palju meelsamini rääkinud reformide elluviimise soovitatavusest: kahjuks olen järeldanud, et hoolimata paljudest peentest sõnadest on kuni tänaseni praktikas selles osas vähe saavutatud.
Siiski arvan, et peamiseks küsimuseks on praegu: mida meie arvates peaks Türgi tegema?
Daamid ja härrad, loobugem selles arutelus silmakirjalikkusest.
Me kõik teame, et lihtsad vastused sellele põrgulikule dilemmale puuduvad.
Ühelt poolt me saame aru, me teame, et mis tahes riik, kus viimase kuu jooksul on tapetud viiskümmend inimest, peab vastuseks midagi ette võtma, samas kui paljud meist mõistavad samaaegselt - sealhulgas ma arvan, et paljud Türgi valitsuses - et laiaulatuslikud militaaroperatsioonid ei ole lahendus.
Need ei juuriks PKKd välja, need põhjustaks tohutut diplomaatilist ja poliitilist kahju - kõige olulisem - need muudaks lahenduse leidmise kurdide probleemile Türgis palju raskemaks.
Seega lootkem, et kõik praegu tehtavad katsed diplomaatiliste ja poliitiliste lahenduste leidmiseks on edukad.
Lõppeks ei asu probleem Iraagi mägedes, probleem asub Türgis, kuid lahendus probleemile - kurdide probleemile - ei seisne türklaste ja kurdide vastuseisus.
Minu arvates on see üks nendest küsimustest Türgis, kus türklased ja kurdid, kes teavad, et ainus lahendus probleemile on poliitiline (AKP ja DTP), on vastamisi radikaalidega türklaste ja kurdide poolel, kes ei ole poliitilisest lahendusest üldse huvitatud ning kes arvavad, et militaarne vägivald on abiks: Türgi poolel armee ja opositsiooni sektsioon ning kurdide poolel PKK.
Olgem väga täpsed: praegused PKK rünnakud on muidugi suunatud Türgi riigi vastu, kuid need on samuti suunatud kurdide DTP partei vastu Türgi parlamendis, mis otsib probleemile poliitilist lahendust.
See on põhjuseks, miks on niivõrd oluline, et see parlament mõistaks tõesti PKK ja selle terrorirünnakud tugevalt hukka, väljendades samaaegselt toetust kõigile neile kurdide ja türklaste poolel, kes püüavad leida probleemile rahumeelset poliitilist lahendust.
<D>
- (DE) Härra juhataja, järgmise 20 aasta jooksul on Euroopa Liidus vaja kolmandatest riikidest rohkem kõrge kvalifikatsiooniga töötajaid.
Teised riigid on selle valdkonna potentsiaali kasutanud ebaproportsionaalselt juba aastaid.
ELi eeskirjad on tasakaalus ja peaksid vältima ajude äravoolu kolmandatest riikidest.
Nõuete üle otsustavad alati liikmesriigid.
See kõik kõlab väga mõistlikult, aga teisalt ähvardab meid praegu finants- ja majanduskriisi tõttu tagasiminek.
Töötus suureneb kogu Euroopas ja liikmesriigid tahavad juba veelgi enam piirata töötajate liikumisvabadust Euroopa Liidu sees.
Kas ei oleks praeguses olukorras, kus peame keskkonnaprobleemide tõttu muutma tööstuspoliitikat, mõistlikum investeerida rohkematesse ja parematesse koolitusprogrammidesse, mis on mõeldud nende kõrge kvalifikatsiooniga töötajate jaoks, kellel on oluline uuenduspotentsiaal?
Peame suunama kõik jõupingutused sellele, mitte kolmandate riikide parimate töötajate salaküttimisele.
Ainuüksi sellest meie tuleviku kindlustamiseks pikemas perspektiivis ei piisa.
<D>
fraktsiooni ALDE nimel. - (DE) Lugupeetud juhataja, volinik, tänan teid avalduse eest!
Olen väga tänulik eesistujariigi Hispaania algatuse eest - ja minu arvates on see väga hispaanialik sündmus - võtta vastu rida ettepanekuid ja seda tegevust juhtida.
Elektrienergial põhinev liikuvus peab tulevikus saama keskse rolli.
Kuid nagu me kõik teame, oleme laialdase elektrienergial põhineva liikuvuse saavutamisest siiski alles kaugel.
Sellepärast ei tohiks me teha ka sellist viga, et laseme üles paisutada elektriautodeteemalise reklaami, mille väiteid me poliitika mõttes täita ei suuda.
Sellepärast ei tohiks me loobuda püüetest parandada konventsionaalseid liikumisviise, sest toornafta jääb arvatavasti veel pikaks ajaks meie liikumapanevaks kütuseks.
Siiski on oluline tähtsus järgmistel punktidel.
Esiteks, nagu teie ja kõik ülejäänud kõnelejad ütlesite, on meil tarvis standardite väljatöötamise Euroopa strateegiat.
Ühendriigid ja Hiina teevad koostööd juhtivate laadimissüsteemide alal.
Meie ei tohiks selles osas maha jääda.
Peaksime olema selle tegevuse eesotsas ega tohiks lasta euroopalikul edevusel endast võitu saada.
Kas kõige kiiremad on prantslased või sakslased või hispaanlased?
Peaksime kõik koos tegutsema ning komisjon peaks kindlasti selles osas juhtpositsioonile asuma.
Meil on tarvis välja töötada tasuvad ja kõrge kvaliteediga patareid.
Teiseks on meil tarvis laiendada infrastruktuuride võrgustikku, et see hõlmaks kõiki piirkondi.
Meie jaoks tähendab see, et peame koondama sellealaste toetuste saamise võimalused sihipärasemal viisil ühtekuuluvuse valdkonda, regioonidesse ja ka maapiirkondade arengusse.
Kodanikud peavad saama kasutada elektrienergial põhinevat liikuvust ka piiriüleselt, vastasel juhul nad seda transpordivormi kasutama ei hakka.
Kolmandaks peame elektriautosid arvesse võtma ka oma CO2-heidete arvutamisel.
Autotootjad, kes praegu autopargi kohta neid arvutusi teevad, ei saa elektriautosid veel arvesse võtta.
Peame saama neid arvesse võtta tulevikus.
Neljandaks peame kogu Euroopas sätestama elektriautodele maksusoodustuse.
Seda kohaldatakse eelkõige patareidele, mis on siiani kõige kallim osa.
Peame selles osas uurimistööd tegema, kuid meil on tarvis ühtlustada ka oma makse.
<D>
kirjalikult. - (PL) Ma hääletasin Marcin Libicki raporti poolt.
See on olulise tähtsusega raport.
Siiski soovin teile meenutada, et on ebakorrektne öelda, et kõnealune küsimus tuli Euroopa Parlamendi ette kodanike petitsioonide tagajärjel.
Kolleeg Bogusław Sonik tegi ettepaneku aruteluks Põhja-Euroopa gaasijuhtme üle mitu kuud enne petitsioonide saabumist.
Mind üllatab vastuseis nimetatud raportile.
Me räägime sageli ökoloogiast ja see ei tekita mingisugust vastuseisu.
Siiski, sellel küllaltki erandlikul juhul, ei soovi mõned parlamendiliikmed teostada uuringuid projekti mõju kohta looduskeskkonnale.
Miks?
Vastus on lihtne: mõnele riigile ja poliitikule on kõnealune projekt hoopis tähtsam kui keskkond.
Ehk on see meile tõeline põhjus uurida kavandatava investeeringu poliitilist ja majanduslikku konteksti.
Olen teadlik argumendist, et see on eraettevõtluse projekt.
Siiski ei tohi me unustada, et torujuhtme ehitamist kavandava ettevõtte juhtkonnas on endine poliitikategelane.
Eraettevõtluse projektide kasutamine edasiste poliitiliste eesmärkide saavutamiseks ei ole Venemaa jaoks üldse probleem.
<D>
(PT) Nagu austatud parlamendiliige teab, võttis nõukogu märtsis vastu programmi, mida peetakse maailmas juhtivaks nii energeetika kui ka kliimamuutuse küsimustes.
Euroopa Liidule saab Bali konverentsil osaks peaaegu ajalooline kohustus, kuna loodetavasti kehtestatakse seal uued süsinikdioksiidi heitmete piirmäärad Kyoto-järgseks perioodiks.
Euroopa Liidul on selge kohustus toetada ja/või julgustada rahvusvahelist üldsust seadma endale ambitsioonikaid eesmärke.
Seega, härra Paleckis, meil juba on väga ambitsioonikas programm kogu Euroopa Liidus rakendamiseks.
Spetsiifiliste energiaküsimuste hulgas on nii ELis kui ka üksikutes liikmesriikides päevakorral ka energia säästmise küsimus.
Võin öelda, et Portugalis - mul on selles osas vahetu kogemus - on see äärmiselt tähtis teema, millele oleme pühendanud hulgaliselt jõupingutusi.
Kuid samas on nimetatud ka uutesse energiatehnoloogiatesse ning alternatiivsete energiaallikatega seotud teadusharudesse investeerimist.
Meil on palju teha.
Loodame, et saame selle ka kiiresti ja hästi tehtud.
Muidugi tuleb nüüd keskenduda kokkulepitud energia ja kliimamuutuse ambitsioonikale programmile.
<D>
komisjoni liige. - Härra juhataja, olen õnnelik osalemise üle härra Bono raporti arutelul ja soovin tänada teda panuse eest ning parlamendikomisjoni töö eest.
Nagu ütlesin, olen kindel kultuuri olulisuses meie elus ja see muutub Euroopa Liidus edaspidi üha kesksemaks teemaks.
Lisaksin veel, et kultuur piiritleb meie ühendust rohkem kui äritegevus või geograafiline asukoht.
Me peame samuti mõistma, et kultuur annab oma panuse, kultuur on loov, on midagi positiivset, mis ei kurna meie eelarveid ega ole vastuolus meie vajadustega, vaid rikastab meid, loob töökohti ja toetab majanduskasvu.
Esimest korda oli Euroopa Liit võimeline selgesõnaliselt tunnustama eelmise aasta tippkohtumise järeldusi uuringus, mille me mõnda aega tagasi esitasime, ja samuti nüüd Euroopa Liidu kultuurivaldkonna tegevuskavas üleilmastumise ajajärgul.
Sooviksin teie raportis alla kriipsutada kolme erilist ideed või punkti, sest neid on palju ja ma ei kommenteeri kõiki.
Esmalt palute te meil kujundada Euroopa nägemus kultuurist, loovusest ja innovatsioonist.
Nüüd kokkulepitud Euroopa tegevuskavas oleme täpselt seda teinud.
Me tugevdame koostööd liikmesriikide vahel, hõlmates loovtööstuse edendamise.
See on üks kolmest alustalast.
Osana sellest tööst on vaja uurida, kuidas täpsemalt mõõta kõnealuse tööstuse panust majandusse ja milline on parim viis seda toetada.
Teiseks palute te meil tähelepanu osutada välismõõtmele.
See on tegevuskava üks kolmest prioriteedist ja me tegeleme praegu aktiivselt partnerite, meie liikmesriikide julgustamisega ratifitseerida UNESCO konventsioon ja tagada selle rakendamine, sest kõik liikmesriigid, nagu ka teised maailma riigid, ei ole seda teinud.
Jätkuvalt kaasame me kultuurilist elementi nii meie arengukoostöösse kui ka kahepoolsetesse suhetesse areneva majandusega riikidega.
Kolmandaks olen teiega nõus, et tuleb täit tähelepanu pöörata asutamislepingu artikli 151 rakendamisele kõikides ELi poliitikavaldkondades.
Autoriõiguste kaitse erinevates aspektides on mul kujunenud tõeliselt head suhted ja koostöö kolleegidega, sealhulgas siseturu voliniku McCreevy'ga.
Ma olen kindel, et teie kõigi kaasabil saavutame me asutamislepingu nimetatud artiklis sätestatud eesmärgid.
Te mainite samuti artistide ja kultuuritöötajate liikuvust, millel on meie tegevuskavas oluline koht, eriti käesoleval aastal.
Liikmesriigid on juba moodustanud kõnealuse teemaga tegelemiseks töörühma ja komisjon viib ellu parlamendi eelmisel aastal tehtud ettepanekut kunstnike liikuvuse katseprojekti kohta.
Komisjon toetab kõiki jõupingutusi, eriti seoses uurimusega, mis on suunatud kultuuri, loovuse ja innovatsiooni vaheliste seoste paremale tundmaõppimisele, samuti seoses uurimusega, kuidas luua soodne keskkond loov- ja kultuuritööstuse arenguks, arvestades sealjuures väikeste ja keskmise suurusega ettevõtetega ning riskide võtmisega.
Nende algatuste tulemuste alusel koostatakse kultuuri- ja loovtööstuse kohta roheline raamat, mille komisjon kavatseb avaldada 2009. aastal.
Ma ootan arutelu.
<D>
ELi kalanduspoliitika aluseks ei ole kunagi olnud hästi läbi mõeldud ühisotsused.
Viimastel aastatel on Euroopa kalavarud järsult kahanenud ja olukorra parandamiseks tehakse väga vähe.
EL peaks toetama pikaajalist ja tulevikku suunatud kalanduspoliitikat.
Niels Buski raport näitab aga mitmes mõttes positiivset muutust.
Seletuskirjas väidetakse muu hulgas, et tursavarude taastamine on ülimalt tähtis küsimus ja et parim meetod selleks on keelustada tursapüük täielikult isegi juhul, kui see meede hiljem tagasi lükatakse.
Kahjuks ei kajasta raporti muudatused muret, mida Niels Busk seletuskirjas väljendas.
Muudatusettepanekud on liiga tagasihoidlikud, et avaldada tuntavat mõju.
On väga kahetsusväärne, et juba niigi ebasobivat püügikoormuse reguleerimist asutakse läbi vaatama siis, kui tursavarud on "oluliselt paranenud”.
Oleks mõistlik, et selle asemel oleks praegusega võrreldes suurem rõhk taastamise tagamisel.
Alles seejärel saame hakata rääkima võimalikust läbivaatamisest.
Seega annab raport täiesti valesti mõista, et probleem saab peagi lahendatud ja seejärel peaksime hakkama süsteemi läbi vaatama.
Tegelikkus on vastupidine.
Seepärast hääletasin ma raporti vastu.
<D>
Härra juhataja, daamid ja härrad, see juhtus täpselt seitsekümmend aastat tagasi, 14. juulil 1938, kui Itaalia fašistlik režiim jõustas rassidekreedi, mis olid samal tasemel saksa rassiõigusaktidega.
Me tunneme oma ajalugu: enam kui 500 000 romi inimest tapeti surmalaagrites.
Ka siis hakkas kõik loendusega.
Näeme, et Itaalias profileeritakse täies mahus kõiki romisid, sealhulgas lapsi, kellelt võetakse sõrmejälgi, ning ka ühenduse kodanikke ja isegi Itaalia kodanikke, olenemata asjaolust, et nende andmed on juba registrisse kantud.
Härra Angelilli, Napolis kasutatav küsimustik sisaldab küsimusi usu ja etnilise päritolu kohta ning on väga sarnane sellele, mida kasutas Vichy vabariik natsi okupatsiooni ajal.
Milanos koostati toimik vana romi, Itaalia kodaniku kohta, kes oli üle elanud natsi surmalaagritesse küüditamise.
Mis kasu neist andmetest on?
Itaalia parlamendis juhib nüüd laste komiteed - täielikus ükskõiksuses ja vaikuses - Alessandra Mussolini, Duce pojatütar; tegemist on kokkusattumusega, mis tugevdab sümboolset seost oleviku ja mineviku vahel, mida me pidasime jäädavalt kadunuks ja maha maetuks Itaalias ja Euroopas, kuid mis ikkagi tõstab täna oma koletut pead.
Kuigi ajalugu ei kordu, ei ole kahtlustki, et Itaalia valitsus on käivitanud rassistlikud menetlused, mis on ilmselgelt vastuolus direktiividega 2000/43/EÜ ja 2004/38/EÜ.
Kutsun parlamenti üles heaks kiitma seda resolutsiooni, mõistes hukka Itaalia valitsuse, ning komisjoni kutsun ma algatama kiiresti rikkumismenetlusi Itaalia vastu.
<D>
kirjalikult. - (EL) Oleme teadusuuringute valdkonna tagurliku ümberstruktureerimise vastu, mida ELi põhisuunised toetavad Euroopa teadusruumi loomiseks Lissaboni strateegia raames.
Euroopa teadusruum tekitab riikide ja suurte kontsernide vahel vastuseisu ja konkurentsi kasumi nimel.
Tulemusena intensiivistuvad ebavõrdsused teadusuuringute valdkonnas.
Stiimuleid, toetusi ja maksuvabastusi suurendatakse monopoli omavatele ettevõtetele, mis lubab neil investeerida iseendasse ja tulemusi enda heaks kasutada.
Valitsussektor allub selle monopoli vajadustele, mida ta teenib.
Toetatakse teadlaste liikumist ettevõtete, ülikoolide ja teaduskeskuste vahel ja kasuga arvestades edendatakse Euroopa patendisüsteemi.
Kõik allub konkurentsivõimele ja kasumlikkuse suurendamisele.
Sellises väga konkurentsivõimelises keskkonnas, mis eksisteerib isegi teadusmaailmas, pööratakse tahes-tahtmata tähelepanu suurte riikide teada-tuntud "tippkeskustele”.
Need keskused saavad endale lõviosa teadusprogrammidest, mis suunavad riiklikke ja eravahendeid.
Töötame ELi teaduspoliitika ümberpööramise nimel.
See on osa meie võitlusest ELi ja kapitalismi rakendatava rahvavastase poliitika täieliku ümberpööramise nimel.
Loodame taastada teaduse ühiskondliku iseloomu: teadus- ja arendustegevused peaksid teenima tänaseid rahvavajadusi ja sotsiaalhoolekannet.
<D>
(HU) Olen veendunud, et Lissaboni leping annab Euroopale kahtlemata võimaluse toimida palju turvalisemalt ja loogilisemalt ning pöörab rohkem tähelepanu meie kodanike argielu probleemidele.
Kuid me peame ka küsima, mis hinda me selle saavutamiseks maksime.
Selleks hinnaks oli tegelikult meie väärtuste õõnestamine ja see, et lasime pragmatismil väärtuseid võita.
Te teate millest ma räägin!
Euroopa Liit täitis Tšehhi Vabariigi presidendi absurdse nõudmise, rääkimata sellest, et tema sõnul vajas Tšehhi Vabariik Beneši määruste tõttu erandit.
Tuletan meelde, et Beneši määruste raames jäeti õigustest ilma ja küüditati miljoneid ungarlasi ja sakslasi.
Minu arvates on see, mida Euroopa Liit tegi, vastuvõetamatu nii õiguslikust, poliitilisest kui ka moraalsest vaatenurgast.
Kritiseerisime Tšehhi konstitutsioonilist süsteemi õiguslikust vaatenurgast, jälgisime Tšehhi parlamendi seisukohta ning kaasame dokumendi poliitiliselt igasugustesse tulevastesse ühinemistesse, millega karistasime tõenäoliselt Horvaatiat, riiki, mis asjasse üldsegi ei puutu.
Moraalselt seisukohalt on vastuvõetamatu sellise küsimuse suhtes erandit lubada.
<D>
komisjoni asepresident. - (FR) Härra juhataja, daamid ja härrad, selleks et reageerida parlamendi õigusega tõstatatud muredele, sooviksin teid informeerida totalitaarsete režiimide kuritegude teemalisest kuulamisest.
8. aprillil 2008 korraldasid komisjon ja eesistujariik Sloveenia kuulamise totalitaarsete režiimide kuritegude teemal.
Sellist kuulamist palus 2007. aasta aprillis nõukogu läbirääkimiste käigus, mis puudutasid raamotsust rassismi ja ksenofoobiaga võitlemise kohta.
Kuulamise eesmärgiks oli paremini mõista, kuidas liikmesriigid on toime tulnud totalitaarsete režiimide kuritegude pärandiga, samuti meetodeid ja praktikat, mida selle ülesandega tegelemiseks rakendatud on.
Kuulamisel keskenduti kahele põhiteemale: totalitaarsete režiimide kuritegude tunnistamine ja leppimine.
Arvestades küsimuse tundlikku iseloomu ja selleks et vältida selle ärakasutamist mis tahes viisil, taotles komisjon, et see arutelu oleks eelkõige arutelu erineva taustaga sõltumatute ekspertide ja akadeemikute vahel, kes jäävad kindlaks teaduslikult põhjendatud lähenemisele.
Osalema kutsuti liikmesriigid nagu ka Euroopa Parlamendi liikmed ja olen rõõmus, et paljudele Euroopa Parlamendi liikmetele anti võimalus arutelul osaleda.
Kuulamine soosis konstruktiivset ja rahulikku arutelu.
Üldiselt kerkis arutelu käigus neli teemat, mis on komisjonile eriti olulised.
Esiteks tundub, et vanadele liikmesriikidele tuleks rohkem tutvustada uute liikmesriikide traagilist minevikku.
Selle vähest tunnistamist peaks hoolikalt käsitlema, vältimaks liidu lõhenemist sellises tõsises küsimuses, küsimuses, mis tegelikult peaks meid ühendama.
Teiseks ilmnes arutelul, et tõe kindlakstegemine on leppimise eeltingimus.
Euroopa integratsiooniprotsessi läbiv leppimise vaim on praegu tähtsam kui kunagi varem.
Kuulamisel käsitletud mitmesugused leppimise kogemused näitasid, kui keeruline see ülesanne on, kuid ka seda, et on põhjust olla optimistlik.
Nad näitasid, et tõelise leppimise saavutamisel on põhiõiguste austamine keskse tähtsusega tegur.
Kolmandaks, tunnistamise ja leppimise küsimusega tegelemiseks on palju erinevaid viise.
Puudub üks kõigile sobiv mudel ja iga liikmesriik peab leidma just oma olukorrale kõige paremini sobiva.
Lõpuks selgus arutelust, et Euroopa institutsioone kutsutakse üles nende küsimustega terviklikumalt tegelema.
Kuulamisel esitas rühm osalejaid dokumendi, milles sisaldus palju ettepanekuid tegutsemiseks.
Komisjon on võtnud teadmiseks üleskutse Euroopa suuremale kaasatusele neis küsimustes; siiski tuleb rõhutada, et on iga liikmesriigi asi leida oma tee selles, kuidas neid kuritegusid meenutada ja nende teemadega tegeleda.
Euroopa Liit ei saa liikmesriike selle ülesande täitmisel asendada.
Euroopa Liidul on selles valdkonnas tegutsemiseks väga vähe volitusi.
Liidu roll on protsessi soodustada, julgustades mõttevahetust, kindlustades kogemuste ja parimate tavade jagamist ning tuues kokku erinevaid osalisi.
Kogu kuulamisel saadud teave vajab nüüd analüüsimist; siiski sooviksin veelkord kinnitada komisjoni otsustavust jätkata nõukogu 2007. aasta aprilli deklaratsiooniga käivitatud protsessi.
Komisjon peab nõukogule aru andma kaks aastat pärast rassismi ja ksenofoobiaga võitlemist käsitleva raamotsuse jõustumist, pärast mida on võimalik pidada poliitilist debatti.
Vahepeal kavatseb eesistujariik Sloveenia avaldada kuulamise käigus saadud materjalid.
Komisjon omalt poolt kavatseb algatada uuringu, et saada faktiline ülevaade mitmesugustest meetoditest, õigusaktidest ja praktikast, mida liikmesriikides kasutatakse totalitaarsete režiimide kuritegude mälestuse jäädvustamisel.
Seoses hariduslike ja kodanikutunde aspektide tähtsusega kaalub komisjon ka seda, kuidas olemasolevaid ühenduse programme saab edaspidi kasutada teadlikkuse tõstmiseks neis küsimustes kogu Euroopas.
Lõpuks tahan öelda, et tähtis on edendada neis küsimustes objektiivset ja rahulikku arutelu ja liikuda edasi järk-järgult, liidu volituste piires.
Komisjon loomulikult on valmis selles protsessis täiel määral osalema.
<D>
(ES) Proua juhataja, kordki on mul hea meel, et mina sel ametikohal ei ole, et härra Tajani on siin, sest tema on varem parlamendiliige olnud.
Tean, et endise parlamendiliikmena olete teiegi kogenud ühenduse õiguse kohaldamisega seoses sama pahameelt, mida meie.
Kaldume siin Euroopa Parlamendis komisjoni noomima, aga arvan, et anname komisjonile võimatud juhendid, sest ühenduse õigus ja selle kohaldamine põhineb kaudsel kohaldamisel.
Teisisõnu: komisjonil on vaid mõni ametnik peakontoris, kuhu saabub mõni kaebus, ja tal on mõni tegutsemisvõimalus, aga praegu on suundumus eelarvega seotud volitusi piirata ja seega ei saa komisjon tegutseda.
Kogu ühenduse õiguse ja selle kohaldamise aluseks on riigivõimude - riikide parlamentide, kohtute ja ametnike - tegevus.
Seetõttu arvan, et me ei tohiks komisjonilt nii palju nõuda.
Peaksime hoopis komisjoni aitama ja arvan, et proua Frassoni raportis on palju punkte, mis võivad olla ühenduse õiguse reaalse kohaldamise paremaks muutmisel kasulikud.
Mõtlen punkte, mis käsitlevad riiklike meetmete seostamist direktiividega, riikide parlamentide koostööd ja riikide kohtute tegevust.
<D>
kirjalikult. - (SV) Politsei ja õigusalane koostöö kuulub kolmandasse sambasse ja on seega üksnes valitsustevaheline küsimus.
Fraktsioon Juuni Nimekiri toetab liikmesriikide vahelist suurendatud koostööd terrorismi ja raske piiriülese kuritegevuse vastu võitlemisel.
Otsuseid selles valdkonnas ei peaks seepärast vastu võtma Euroopa Parlament või mõni muu parlamendist kõrgemalseisev organ.
Igas liikmesriigis on kehtestatud minimaalsed eeskirjad, mis reguleerivad isikute juurdepääsu õigusabile ja andmekaitset.
Põhiline ja ulatuslik kaitse on selles osas juba kehtestatud kõigi liikmesriikide allkirjastatud inimõiguste ja põhivabaduste kaitse Euroopa konventsiooniga.
Interpoli vahendusel toimub juba DNA andmete vahetamine.
Samuti on oluline rõhutada eraelu puutumatuse põhimõtet, mida DNA kasutamine nõuab.
Siinkohal nõustume raportiga päringute suhtes nende inimeste DNA kohta, kes on õigeks mõistetud või vabanenud.
Raport läheb aga paljudes aspektides liiga kaugele, kui arutleb paljude valdkondade, näiteks menetlustagatiste puhul raamotsuste kasutuselevõtmist ja üldiste õigusaktide vastuvõtmist, mis hõlmaksid politsei ja õigusalase koostöö kogu valdkonna.
Selles arutletakse isegi ühiste töörühmade moodustamise üle.
Riigi sõjalised vahendid on rangelt riiklik küsimus ja seda ei tohi reguleerida ELi tasandil.
Fraktsioon Juuni Nimekiri on seepärast otsustanud hääletada raporti vastu.
<D>
komisjoni liige. - (IT) Hr juhataja, daamid ja härrad, ma arvan, et tänane arutelu on olnud tähelepanuväärselt huvipakkuv - tähelepanuväärselt huvipakkuv ja ka suure poliitilise tähtsusega - ning tahaksin seetõttu tänada kõiki kõnelejaid, kaasa arvatud neid, kes on avaldanud arvamusi, millega mina ei nõustu ega ka saa nõustuda.
Mõned kõnelejad on kahelnud, kas on vajalik või tähtis sellist teemat täiskogus tõstatada; mina aga usun, et see on olnud väga tähtis.
Tõstatati probleem, mis on kindlasti suuresti poliitiline: tasakaalu leidmine mõtete vabalt avaldamise õiguse, mis on üks õigustest, mida põhiõiguste harta tunnistab, ning teiste põhiõiguste vahel, nagu inimisiku väärikus, võrdsus ja kaitse diskriminatsiooni eest.
Soovin öelda, et need, kes selle teema tõstatanud on, võttes seisukoha, et mõttevabadus muudab võimalikuks väärtegude tegemise ja inimese põhiõigustele vastu käivate väärtuste õhutamise, on moonutanud mõttevabaduse tegelikku tähendust.
Ma ütlen alati välja seda, mida arvan, isegi siis, kui mu arvamused käivad vastu enne mind kõnelejate omadele.
Keegi ütles, et kui inimesed astuvad referendumil välja põhiõiguste harta vastu, on see vabaduse väljendus.
Ma ei nõustu sellega, kuna põhiõiguse harta vastase referendumi pidamine oleks sama, mis kodanikevastase referendumi pidamine, kuna need kodanikud on selgelt nendesamade põhiõiguste hoidjad ja eestvõitlejad, mida me nüüd kaitsma peame.
See pole seetõttu, et põhimõtte peaks ümber lükkama, vaid seetõttu, et põhiõiguste kaitsjad ei ole äärmuslased: äärmuslased on need, kes põhiõigusi rikuvad ja ümber lükkavad, kes soovivad kinnitada õigust õhutada rahvahulka või vägivaldsete inimeste rühma juutide haudu hävitama.
See ei ole sõnavabadus, see on vägivald, mille peab poliitika abil välja juurima ning mida peab seaduse vahenditega karistama.
Need on minu arvates kaks meetodit, mida Euroopa peaks vankumatult kasutama.
Me ei tohi seda ebatähtsaks pidada.
Me ei tohi arvata, et üksikut sündmust tohib alahinnata vaid seetõttu, et see sündmus üksik on: kui see üksik sündmus on rassismi ja sallimatuse sümptom või põhjalik inimväärtuste halvustamine, peame me muretsema ka üksiku sündmuse tõttu, üksiku vägivallateo tõttu!
Paljud teist on tõstatanud teise ja väga tähtsa teema: kas rassistliku sõnumi propageerimist poliitiliste jõudude abil tohib poliitilise mõttevabaduse nimel taluda?
Kuna nad on valitud kodanike poolt, arvan ma, et poliitikutel on eriline vastutus ning nad ei tohi ässitada rahvahulka teiste kodanike ja inimeste kallale: isikliku vastutuse tunne.
Minu arust on raske, ja ütlen selle otse välja, kasutada seaduse vahendeid, politseid või salateenistusi, et seda või toda parteid põhjalikult uurida.
Siiski, kui see või too partei ütleb, et tema eesmärk on rassilise ülemvõimu taastamine, ei ole see mõttevabadus, vaid rünnak Euroopa sügavalt juurdunud põhialusele.
Repressiivne tegevus on õigustatud just nendel põhjustel ning tsensuurist ega sõnavabaduse rikkumisest ei saa juttugi olla.
Ma kaitsen nende õigust, kes minuga ei nõustu, öelda, mida nad öelda soovivad, aga ma ei saa kaitsta nende õigust, kes minuga ei nõustu, ässitada rahvahulka või teisi inimesi ründama ja haavama ja tapma.
See pole mingil juhul mõttevabadus.
Sellepärast on tänane teema võtmeteema ning ma esitan sarnaseid argumente ka siis, kui arutleme äärmusluse kohutava vormi, terrorismi üle, kuna me ei saa kindlasti tõmmata joont rassivihkamise sõnumi ja nende sõnumi vahel, kes arvavad, et inimeste terroristlikes rünnakutes tapmine on lahendus ühiskonnaprobleemidele.
Mõlemad on probleemid, millega tuleb - minu arust hariduse ja ennetuse, sallivuse soodustamise ja seaduse ning sunnivahendite kasutamise kaudu - tegeleda Euroopa tasemel.
Me saame rahule jääda alles siis, kui oleme kindlad, et rassistidele, fanaatikutele ja terroristidele Euroopas enam ruumi ei jätku.
<D>
Härra juhataja, daamid ja härrad, kõigepealt sooviksin avaldada heameelt García Pérezi raporti üle.
Ühtekuuluvuspoliitika osana on reformid väga tähtsad ning nende eesmärk on leevendada finantskriisi negatiivset mõju.
Ühenduse vahendite jaotamise paindlikkus pakub liikmesriikide majandusele vahetut rahavoogu, mis aitab neil investeerida reaalmajandusse.
See avaldab otsest mõju ja me näeme järgnevatel kuudel kindlasti esimesi tulemusi.
Euroopa Komisjon toetab liikmesriikide majandust nelja prioriteedi alusel, millest kõige olulisem on Euroopa Regionaalarengu Fondi ja Euroopa Sotsiaalfondi eelrahastamise suurendamine ning Euroopa Investeerimispangast ja Euroopa Investeerimisfondist eraldatava toetuse kasv.
Tegelikult võib 2009. aastal eelkõige uute liikmesriikide eelrahastamine aidata kriisist välja tulla ning luua sotsiaalse ja territoriaalne ühtekuuluvuse.
Suurt tähelepanu väärib ka raport, mis käsitleb eluasemete energiatõhususe ja taastuvenergia alaste investeeringute abikõlblikkust.
Korterelamute küttesüsteemide renoveerimine peab olema Euroopa Liidu prioriteet, eriti kui pidada silmas selle meetme loodavat lisandväärtust.
Ajal, mil küttekulud pidevalt tõusevad, peavad ka liikmesriigid lisama oma finantskriisiga võitlemise programmidesse projektid, milles võetakse arvesse energiatõhusust.
Nende projektidega kaasnevad majanduse ja rahvastiku jaoks tähtsad kasutegurid: rahavoo lisandumine majandusse koos töökohtade tekkega, küttekulude vähenemine, keskkonnakaitse kasvuhoonegaaside heitkoguste vähendamise kaudu, sotsiaalse ühtekuuluvuse tagamine ja toetus väikese sissetulekuga peredele.
Rumeenias on 1,4 miljonit korterit, mis vajavad viivitamata renoveerimiseks vajalikke investeeringuid.
<D>
fraktsiooni ALDE nimel. - (IT) Proua juhataja, daamid ja härrad; ettepanek, mida me arutame, on osa viie miljardi euro suurusest paketist, mis eraldatakse Euroopa majanduse elavdamise kava jaoks ja millest 1,04 miljardit eraldatakse maapiirkondade lairiba-Interneti infrastruktuuri ehitamiseks ja täiendamiseks ning arendustegevuseks seoses uute ülesannetega, mille tõi esile ühise põllumajanduspoliitika tervisekontroll.
Praegusele finantskriisile reageerimiseks peame midagi ette võtma eelkõige maapiirkondades ja selleks peame kasutama vahendeid, mis on mõeldud nende piirkondade aitamiseks struktuursest eraldatusest pääseda.
Seetõttu on vaja tagada ühenduse olemasolevate vahendite kasutamine ja nende tulemuslikkuse ja lisaväärtuse suurendamine.
Maaelu arengu valdkonnas tuleks kasutada iga võimalikku taktikat, mis aitab suurendada rahalist paindlikkust ja tulemuslikkust.
Pean oluliseks, et komisjon abistaks liikmesriike tööhõive suurendamise riiklike strateegiate ja maaelu arengu programmide vastuvõtmisel.
Pean siiski ütlema, et Maaelu Arengu Fondi eeskirjade kohaselt tegelevad lairiba rakendusprojektidega peamiselt avaliku halduse organid - provintsid, kohalik omavalitsus ja mägikogukonnad -, kes aga ei saa lisada oma arvepidamisse käibemaksu.
Seda ei juhtu teiste programmidega, sest tõukefondidel on teised eeskirjad, mille kohaselt peetakse selliseid kulutusi abikõlblikeks.
Majanduskriis on nende kohalike omavalitsuste juba varem esinenud probleemid lihtsalt esile toonud ja seega on käibemaksu esinemine eri tööde eelarvetes nii sage, et on oht, et avaliku halduse organid ei suuda investeerida ja kasutamata vahendid tulevad ühenduse eelarvesse tagasi.
Viimaseks arvan seoses vahendite jaotamisega, et peame keskenduma varasemate kriteeriumide kasutamisele, nagu komisjon on välja pakkunud.
<D>
komisjoni asepresident. - (FR) Austatud juhataja, proua Schaldemose, komisjonil on hea meel selle Euroopa Parlamendi algatusraporti üle.
Siseturu- ja tarbijakaitsekomisjoni ja teie, proua Schaldemose, kui selle raportööri töö on kiiduväärt ning eriti hea meel on komisjonil usaldusväärsuse küsimuste uurimise üle.
Nagu mu kolleeg, härra McCreevy on oma eelmistes kõnedes rõhutanud, on liikmesriikide praegused lähenemised liiga erinevad, et seadusandlik algatus oleks võimalik.
Viimastest aruteludest konkurentsinõukogus on selgunud, et liikmesriigid ei jõuaks sellise algatuse osas üksmeelele.
Asutamisleping pakub teatud juhtmõtteid.
2007. aasta märtsis langetatud kohtuotsus Placanica kohtuasjas kinnitas hiljuti, et spordikihlveod on asutamislepingu artiklis 49 sätestatud teenus.
Liikmesriikidel on õigus välja anda hasartmängude õigusakte riiklikul tasandi.
Kui nad tahavad hasartmänge piirata, siis peavad nad ise otsustama läbi viia uurimise, mis neid piiranguid õigustaks; näiteks seoses sõltuvuse või pettusega.
Kui on tõestatud, et need meetmed on vajalikud, tuleb asutamislepingu kohaselt neid rakendada nii, et see ei oleks ühe liikmesriigi ja eri liikmesriikide erinevate mänguettevõtjate suhtes diskrimineeriv.
Komisjon kavatseb täita oma kohust ja uurida iga talle esitatud kaebust ning võtta kasutusele vajalikud menetlused, kui selgub, et asutamislepingut on rikutud.
Julgustav on märkida, et pärast rikkumismenetluste kohaldamist on mõned liikmesriigid, sealhulgas Prantsusmaa, Ungari ja Itaalia, komisjonile lähenenud ja võtnud endale kohustuse oma õigusakte muuta.
Komisjon teeb muidugi tööd selle nimel, et aidata liikmesriikidel leida lahendusi, kuidas rikkumismenetlustele reageerida.
Komisjon avaldas 2006. aastal uurimuse hasartmänguturu juriidiliste ja majanduslike aspektide kohta.
Antud tingimustes on komisjon arvamusel, et puudub vajadus võtta endale suurem roll ja uurida riiklikke õigusakte või laiemaid küsimusi, nagu sõltuvus, pettus või muud laiduväärt tegevused.
Ent raportis on mõned eriti kasulikud selgitused.
<D>
Sisseränne Euroopasse on nähtus, mis on aset leidnud juba pikka aega ja mida toetavad sellised tegurid nagu märkimisväärsed erinevused Euroopa ja muude maailma piirkondade elatustaseme vahel.
Pole kahtlust, et Euroopa vajab ühist lähenemist sisserändele Euroopa Liitu.
Ühe liikmesriigi suutmatus võib mõjutada otseselt teisi riike.
Sisserände kehval juhtimisel võivad olla tõsised tagajärjed päritoluriikide ja sisserändajate endi jaoks.
Me peaksime endale teadvustama, et seaduslik sisseränne on kasulik nähtus, mis pakub võimalusi paljude rühmade jaoks.
Sisserändajatel on olnud viimastel kümnenditel väga tähtis roll Euroopa Liidu arengus ja EL vajab endiselt nende töökäsi.
Sellega seoses on vaja ühist poliitilist nägemust, mille aluseks on varasemad saavutused ja mis mõtleb ka tulevikule.
Selle eesmärgi saavutamiseks on vaja tõhusamat koostööd.
On palju inimesi, kes riskivad oma elu või tervisega, et ületada eeskätt ELi uut lõuna- või idapiiri.
Tuhanded neist hukkuvad merel, otsides paremat elu.
Sisseränne on üks kõige tõsisemaid probleeme, millega EL praegu silmitsi on, ja see, kuidas me sellega toime tuleme, sõltub meist endist.
Me võime pöörata selle enda kasuks või kahjustada paljusid inimesi sellega valesti ümber käies.
<D>
Proua juhataja, lugupeetud volinik, kõneldes selles arutelus fraktsiooni Liit Rahvusriikide Euroopa eest nimel, sooviksin juhtida tähelepanu neljale asjaolule.
Esiteks peaksime pidama positiivseks lahendusi, mille eesmärk on eraldada elektri ja gaasi tootmine ning müük nende edastamisest.
See peaks võimaldama konkurentsi energiaallikate tootjate vahel ning seega langetama teenuste hinda.
Teiseks on oluline, et teatud liikmesriigid, kes on kohustatud viima sisse energia tootmise ja edastamise eraldamise, võivad kasutada selleks üht kolmest mudelist: võimalikult suurel määral omandiõiguste eraldamine, võrguhalduse üleandmine sõltumatule ettevõtjale ning võimalus säilitada energia tootmise ja edastamise integreeritus, aga vaid juhul, kui on täidetud tingimused, mis tagavad, et need kaks tegevusvaldkonda toimivad praktikas sõltumatult.
Kolmandaks väärivad äramärkimist lahendused seoses tarbija positsiooni tugevdamisega elektri- ja gaasiturul ning eelkõige võimalus vahetada energiatarnijat maksimaalselt kolme nädala jooksul ilma mingite lisatasudeta.
Neljandaks ja lõpetuseks tuleks eraldi mainida ka lahendusi, millel on sotsiaalne mõõde ja millega nõutakse liikmesriikidelt, et nad abistavad elektri- ja gaasitarbijaid, kes ei suuda oma arveid maksta.
<D>
kirjalikult. - (FR) Corbetti raport soovitab, et 10 miljoni euro säästmiseks aastas ei tuleks enam parlamendi menetluste sõna-sõnalisi raporteid tõlkida kõigisse ametlikesse keeltesse.
Juurdepääs aruteludele igas keeles oleks siis tagatud internetis kättesaadavate audiovisuaalsete salvestiste kaudu, kuigi parlamendiliikmetel oleks võimalus paluda teatud väljavõtete tõlget.
Siiski, mitte igaühel Euroopas pole interneti lairibaühendust ning veelgi enam, on tehtud ettepanek, et parlamendiliikmete tõlketaotlused oleksid piiratud umbes kolmekümne lehega aastas.
Mida härra Corbett välja pakub, on seega piirata Euroopa kodanike juurdepääsu nende tööle, kelle nad on valinud endid esindama ning kaitsma nende huvisid Euroopa Liidus.
See on vastuvõetamatu.
See on seda enam vastuvõetamatu, kuivõrd samal ajal kulutab see sama institutsioon 100 miljonit eurot aastas omaenda propageerimisele.
Rääkimata komisjonist, mis kulutab enam kui 200 miljonit eurot aastas üliolulistele tegevustele nagu näiteks laiaulatuslikule pornograafiliste interneti videote levitamisele, mis peaksid propageerima Euroopa kino.
Õnneks on terve mõistus - või pigem surmahirm valijaskonna ees - enamiku meie kolleegide hulgas ülekaalus ning mitmekeelsus on säilinud.
<D>
eelarvekontrollikomisjoni arvamuse koostaja. - (ES) Härra juhataja, volinik, eelarvekontrollikomisjon keskendus oma arvamuses 2008. aasta eelarve kohta kahele põhipunktile:
esimene on uue institutsioonidevahelise kokkuleppe lõike 44 täitmine, mis on seotud kinnitava avaldusega ja iga-aastase sertifikaadiga, mis tuleb saata kõikidele liikmesriikidele.
Kõnealuse muudatusettepanekuga jätkame 2004. ja 2005. aasta eelarve täitmist heaks kiitvate järelduste ja soovitustega, mida vähesed liikmesriigid on juba kohaldanud, kuid me oleme veendunud, et seda peaks tegema rohkem liikmesriike.
Me teame, et Euroopa Komisjon ei saa hinnata, mil määral on liikmesriigid seda kohustust kuni 15. veebruarini täitnud.
Siiski, ja võib-olla selleks, et julgustada Euroopa Komisjoni seda hindamist jätkama ilma aega raiskamata, võtsime kasutusele reservi komisjoni personalikulude valdkonnas.
Oleme veendunud, et komisjon on sama palju kui parlament huvitatud sellest, et liikmesriigid kohaldavad lõiget 44 täielikult ühise juhtimise valdkonnas.
Olen seetõttu veendunud, et saavutame kokkuleppe reservi üle.
Teine punkt on läbipaistvus.
Usume, et mida üksikasjalikumad on eelarvekulud, seda lihtsam on eelarvepädeval institutsioonil teostada järelevalvet selle rakendamise üle.
Palusime seetõttu luua uued eelarveread nendes kuluvaldkondades, mis on parlamendi jaoks väga olulised, näiteks ametid, maaelu arendamine ja muud kategooriad, näiteks välistegevus, mille eesmärk on, ma kordan, väga selge pühendumine parlamendi ja eelarvekontrollikomisjoni poolt, et pakkuda maksimaalset läbipaistvust, mida avalik arvamus meilt nõuab.
<D>
Härra juhataja, direktiivi, mida täna käsitleme, tuleb eelkõige näha täiendusena koostööle, mis on liikmesriikide ja nende sotsiaalkindlustussüsteemide vahel juba kolm aastakümmet eksisteerinud.
Praegu pakutakse minu riigis, Luksemburgis, rohkem kui 30% tervishoiuteenustest väljaspool selle piire, ning lisaks sellele on härra Bowise juhtum, kellele soovin head paranemist, ideaalne näide olemasoleva määruse korrektsest kasutamisest, kuna ta võeti Brüsselis erijuhtumina haiglasse.
Tema eest on hästi hoolt kantud ja Briti kodanikuna ei ole ka probleemi hüvitamisega.
Mida siis selles direktiivis tarvis täiustada on?
Kõigepealt tuleb täiustada kodanikele antavat teavet: teavet pakutavate teenuste kohta, teavet tippkeskuste kohta, mida proua Roth-Behrendt on nii hästi selgitanud, ja eelkõige teavet raviteenuste kvaliteedi kohta.
Usun, et paljud liikmesriigid, kaasa arvatud mu enda oma, peavad tegema edusamme kvaliteedikriteeriumite ja ravi kvaliteedialase teabe osas.
Lisaks sellele, loomulikult, kui olen välismaal ja midagi juhtub, peab mul olema koht, kuhu saan pöörduda.
Kõik see on praeguses tekstis hästi reguleeritud, kuid arvame, et kolme asja tuleks parandada.
Esiteks usume, et haiglaravi jaoks nõutava eelloa süsteemil on kaks eelist: kõigepealt on see suur eelis Euroopa kodanikele, kuna nad teavad täpselt, millal neile teenuste eest hüvitatakse, ning ravi eelfinantseeritakse samuti.
Lisaks sellele võimaldab see suuremate haiglainfrastruktuuride planeerimist, kuna turu nähtamatu käsi ei loo head tervishoiusüsteemi.
Seda tuleb planeerida.
Roheliste/Euroopa Vabaliidu fraktsiooni teine nõue puudutab kahest õiguslikku alust, sest me ei taha, et tervishoidu peetaks turuks.
Peab olema väga selge, et süsteemi korraldavad eelkõige liikmesriigid.
Kolmas punkt on seotud haruldaste haigustega: tahame konkreetset õigusakti, kuna see on liiga tähtis ja me eksitaks Euroopa kodanikke, kui ütleks, et "minge kusagile Euroopasse ja selle eest kantakse hoolt”.
Me tahame konkreetset õigusakti.
Seega ei taha me Bolkenstein II, tahame teksti, mis annab õiguskindluse ja teenib enamikku Euroopa kodanikke.
<D>
Rahvusvahelise osalejana peaks Euroopa Liit pidama silmas lisaks oma kodanike heaolule ka maailma probleeme.
Sellel põhjusel peavad Euroopa Parlamendi liikmete otsused põhinema tegelikkusel, mis ei piirdu üksnes Euroopaga.
Kohtunik Goldstone'i aruandes esitatud soovituste täitmist käsitleva resolutsiooni üle hääletamine enne, kui see aruanne ÜROs vastu võetakse, on viga.
Jättes kõrvale asjaolu, et aruande arutamiseks ei olnud piisavalt aega, meile isegi ei tutvustatud seda aruannet, mis hõlmas vastuargumentide põhjalikku käsitlust.
Olukorras, kus Euroopa Liidu liikmesriigid ei näita üles tahet võtta järjepidevaid meetmeid Iisraeli ja Palestiina suhtes, ei aita Lähis-Ida rahuprotsessile kaasa ühegi resolutsiooni vastuvõtmine Euroopa Parlamendis.
Nendel põhjustel jäin ma Euroopa Rahvapartei (kristlike demokraatide) fraktsiooni resolutsiooni hääletusel erapooletuks ning hääletasin teiste fraktsioonide esitatud resolutsiooni ühisettepaneku vastu.
Mul on teatavaid kõhklusi resolutsiooni ühisettepaneku lõigete J ja 10 suhtes, sest ehkki nendes on rõhutatud Gaza sektori elanike traagilist olukorda, ei selgitata, et see on rahvusvahelise üldsuse poolt terroriorganisatsiooniks liigitatud rühmituse, Hamasi valitsemise otsene tagajärg.
Lisaks sellele ei nõustu ma resolutsiooni ühisettepaneku lõigetega 2 ja 4, milles nõutakse Goldstone'i soovituste täitmist, sest mitte kõik neist ei ole õiguspärased.
<D>
komisjoni liige. - Komisjon toetab lugupeetud parlamendiliikme sõnavõtus esitatud analüüsi täielikult.
Me oleme keskkonnahoidliku tehnoloogia vallas eesliinil ning me peame seda positsiooni hoidma ja kindlustama.
See toetab ka Euroopa Liidu kui eestvedaja positsiooni rahvusvahelistel kliimamuutuse vastu võitlemise aruteludel.
Tänu teadusuuringute ja tehnoloogiaarenduse seitsmendale raamprogrammile, mille väljatöötamises etendas aktiivset rolli ka Euroopa Parlament, on Euroopa Liidul head võimalused oma teadus- ja arendustegevusele mõeldud vahendite kiireks suunamiseks uute keskkonnahoidlike tehnoloogiate arendamise toetamisse.
Komisjon pingutab kõvasti, et raamprogrammi maksimaalselt ära kasutada.
Seni vastu võetud ühistest tehnoloogiaalgatustest kaks on täielikult mõeldud keskkonnahoidlikule tehnoloogiale: "Puhas taevas”, mida Euroopa toetas 800 miljoni euroga, ning "Vesinik ja kütuseelemendid”, mis sai ühenduselt 450 miljonit eurot.
Euroopa energiatehnoloogia strateegilise kava kaudu pakuvad parlament ja nõukogu meile kindlat tuge.
Komisjon on teinud algatuse, millega suurendatakse teadus- ja arendustegevuse vahendite tõhusust energiauuringute valdkonnas.
Euroopa energiatehnoloogia strateegiline kava on pühendatud keskkonnahoidlikule tehnoloogiale.
Selles kutsutakse üles viima ellu kuus uut Euroopa tööstusalgatust (tööstuse juhitavad programmid: tuuleenergia, päikeseenergia, CO2 sidumise ja säilitamise, elektrivõrkude, bioenergia ning säästva tuumalõhustamise algatused) ning rajama Euroopa Energiaalaste Teadusuuringute Liit (teadusuuringutepõhised programmid).
Euratomi seitsmes raamprogramm on peamine olemasolev lühiajaline meede, millega saab toetada nende algatuste elluviimist.
Kahtlemata läheb aga tarvis enamat kui üksnes Euroopa Liidu pingutused.
Ühenduse raamprogrammi tuleks seega kasutada liikmesriikide ja muidugi ka erasektori algatuste stimuleerimiseks.
Selleks on vaja pisut muuta käsitlusviisi: pelgalt projektide kaasrahastamise asemel tuleks neid tegelikult hoopis suunata ja võimaldada üheskoos tegutsemist ühise kavandamise teel.
Analüüsides raamprogrammi kolme esimese elluviimisaasta kõiki tööprogramme, hindab komisjon, et 37% teadus- ja arendustegevuse vahenditest rahastatud küsimustest puudutab keskkonnahoidlikku tehnoloogiat.
Nelikümmend protsenti pärast 2007. aastal tehtud ettepanekute esitamise üleskutseid võetud kulukohustustest, mis jäävad eriprogrammi "Koostöö” alla, toetavad samuti keskkonnahoidliku tehnoloogia alast teadus- ja arendustegevust.
Jälgimaks seitsmenda raamprogrammi panust säästvasse arengusse üldiselt ja eelkõige keskkonnahoidlikusse tehnoloogiasse, loob komisjon seiresüsteemi, mis peaks töövalmis olema järgmise aasta esimesel poolel.
Oma teatises "Finantskriisist taastumine: Euroopa tegevusraamistik”, mis võeti vastu käesoleva aasta 29. oktoobril, rõhutab komisjon samuti teadus- ja arendustegevusse investeerimise ning hariduse rolli, samuti Euroopa konkurentsivõime suurendamist meie majanduse üha keskkonnahoidlikumaks muutmisel.
Üldisemalt tuleks märkida, et lisaks seitsmenda raamprogrammi rahale ja algatustele on olemas veel terve hulk Euroopa Liidu keskkonnatehnoloogiaga seotud tegevuspoliitika algatusi ja toetusprogramme, nagu keskkonnatehnoloogiate tegevuskava, konkurentsivõime ja uuendustegevuse kava, millele hiljuti lisandus juhtivate turgude algatus ning säästva tootmise ja tarbimise tegevuskava.
Komisjon loodab, et mu vastus veenis lugupeetud parlamendiliiget selles, et me tegutseme igakülgselt seitsmenda raamprogrammi vahendite kasutamisega, et tõesti muuta meie teadusuuringud ja majandus keskkonnahoidlikumaks.
<D>
komisjoni liige. - Härra juhataja, kõigepealt tahaksin tänada Euroopa Parlamenti ja eriti raportöör Sharon Bowlesi tema väga konstruktiivse raporti eest maksupettusevastase võitluse tõhustamise koordineeritud strateegia kohta.
2006. aasta mais andis komisjon välja teatise, mille eesmärk oli käivitada laiaulatuslik arutelu erinevate tegurite üle, mida tuleb ühenduse pettusevastase võitluse strateegia juures arvesse võtta.
Mul on hea meel, et Euroopa Parlament mõistab ja toetab komisjoni poolt selles teatises võetud algatusi ja valitud lähenemisviisi.
Samamoodi on mul hea meel selle üle, et Euroopa Parlament kutsub komisjoni jätkuvalt ettepanekuid esitama.
Raport on väga kasulik ja kõikehõlmav panus meie jätkuvasse arutelusse maksupettusevastase võitluse kohta.
Komisjon nõustub täielikult, et pettused ei ole probleem, millega saaks edukalt võidelda üksnes riigi tasandil.
Komisjon võtab Euroopa Parlamendi tehtud arvukaid märkusi ja soovitusi arvesse oma töös seoses käsilolevate ja edaspidiste õigusloomega seotud ettepanekutega tavapäraste maksupettusevastaste meetmete kohta.
Mis puutub 2008. aastaks ettenähtud meetmetesse, siis võin teile kinnitada, et komisjon kavatseb esitada kolm kogumit õigusloomega seotud ettepanekuid - ühe 2008. aasta oktoobris, teise novembris ja kolmanda detsembris.
Need meetmed sisaldavad täiustatud menetlusi käibemaksukohustuslaste registreerimiseks ja registrist kõrvaldamiseks, et tagada valesti maksustatud maksukohustuslaste kiire avastamine ja registrist kõrvaldamine ning anda ausale ettevõtlusele rohkem turvalisust.
Need õigusloomega seotud ettepanekud hõlmavad ka ettevõtjate solidaarvastutust, Euroopa võrgustiku (EUROFISC) loomist, mis on ette nähtud koostöö parandamiseks, et avastada petturid juba varases etapis, importimisel käibemaksust vabastamise tingimuste kindlaksmääramiseks, vastastikuseks abiks kulude katmisel, automatiseeritud juurdepääsuks andmetele, maksumaksjate nime ja aadressi kinnitamiseks käibemaksualase teabe vahetamise süsteemi andmebaasis ning vastutuse jagamiseks liikmesriikide tulude kaitsmisel.
Oktoobriks esitab komisjon teatise, milles sätestatakse lähenemisviisi sidusus, mida see esindab, koos edasiste meetmete ajakavaga.
Teatises tegeldakse ka pikaajalise lähenemisviisiga seotud küsimustega, eriti vajadusega uurida kaasaegse tehnoloogia paremaid kasutusvõimalusi, mida teie raportis samuti rõhutati.
Komisjon on endiselt avatud praegusele käibemaksusüsteemile alternatiivsete süsteemide uurimiseks, eeldades, et on täidetud teatavad tingimused.
Selles kontekstis mainitakse raportis pöördmaksustamise mehhanismi ja ühendusesiseste tarnete maksustamist.
Komisjon on esitanud need mõlemad radikaalsed võimalused majandus- ja rahandusministrite nõukogule, kuid siiani pole liikmesriigid üles näidanud poliitilist tahet nii kaugeleulatuvate meetmete võtmiseks.
Seoses otseste maksudega töötab komisjon hoiuste intresside maksustamise direktiivi läbivaatamisega ning kavatseb esitada aruande direktiivi toimimise kohta enne septembri lõppu, nagu nõudis majandus- ja rahandusministrite nõukogu 14. mail 2008.
Läbivaatamisprotsessi käigus oleme hoolikalt analüüsinud direktiivi praegust reguleerimisala ning vajadust muudatusi teha, et suurendada selle tõhusust.
Raportile järgneb ettepanek selliste muudatuste tegemiseks hoiuste intresside maksustamise direktiivi, mis on tõendatult vajalikud ja asjakohased.
Komisjon on ka hoolikalt arvesse võtnud majandus- ja rahandusministrite nõukogu sama kuupäevaga järeldusi, mis rõhutavad maksuvaldkonna hea valitsemistava põhimõtete - see tähendab läbipaistvuse, teabevahetuse ja ausa maksukonkurentsi - edendamise tähtsust, ning kolmandate riikide ja kolmandate riikide rühmadega sõlmitud lepingutes sisalduvate seotud sätete kaasaarvamist.
Tänu tihedale koostööle liikmesriikidega komisjoni maksupettustevastase võitluse strateegia ekspertrühmas hakkab pettusevastase võitluse strateegia idee ELi tasandil kindlat kuju võtma.
Teatatud meetmed on suureks sammuks edasi, isegi kui tuleb veel jätkuvaid jõupingutusi teha.
Seoses teie aruteluga maksukonkurentsi üle teatan teile, et oleme töötanud sellega töörühmas, mis tegeleb ettevõtete kahjulike maksustamissüsteemide kaotamist käsitleva tegevusjuhendi koostamisega.
Üldkokkuvõttes hindas töörühm rohkem kui 400 meedet praeguses 27 liikmesriigis ning nende sõltuvatel ja ülemereterritooriumidel, millest rohkem kui sada tunnistati kahjulikeks.
Vastavalt üleminekukorraldustele on peaaegu kõik need sada juba tühistatud ja ülejäänud valmis tühistamiseks.
Rühma tehtud töö on olnud edukas.
See on viinud peaaegu kõigi kahjulike maksumeetmete likvideerimisele liikmesriikides ning nendest sõltuvatel või nendega seotud territooriumidel.
Lõpetuseks tahaksin tänada Euroopa Parlamenti konstruktiivse panuse eest arutelusse maksupettusevastase võitluse tõhustamise kooskõlastatud strateegia üle.
<D>
Proua juhataja, Euro-Atlandi majanduslikud suhted on erakordselt olulised mõlemale poolele.
Igasuguste kaubandusvaidluste osas kokkuleppele jõudmiseks tuleks leida läbipaistvaid ja tasakaalustatud lahendusi.
Kõnealuse juhtumi puhul on soovitud eesmärgiks mõlema poole osas turvalise ja õiglase ülekuulamise ning õhusõidukite tööstusele antava riigiabi suhtes tasakaalustatud lähenemise tagamine.
Kõnealune rahaline toetus on iseäranis oluline uuringute, uuenduste ja keskkonnajuhtimise edendamiseks ning õhutranspordi ohutuse ja tõhususe täiustamiseks.
Muretsemapanev on asjaolu, et Ameerika Ühendriigid tühistasid ühepoolselt 1992. aasta kahepoolse lepingu, samas kui Euroopa riigiabi vastab täielikult nimetatud lepingus kirjutatule ning selle vaimule.
Euroopa poolt õigustab asjaolu, et Airbusi investeeritud rahalised vahendid on piiratud ulatusega, tagastatavad ega mõjuta konkurentsi, seda vastupidiselt Ameerika Ühendriikide keelatud, kaebust põhjustavatele ja tagastamatutele toetustele.
Teadaolevalt on liit teinud märkimisväärseid pingutusi läbirääkimiste kaudu asjale bona fide lahenduse leidmiseks.
Samas on pingutused jäänud vastuseta.
Euroopa Komisjoni kutsutakse seetõttu üles jääma läbirääkimistes kõikumatuks eesmärgiga leida pikaajaline lahendus, arvestades õigusliku ja tasakaalustatud konkurentsi tingimusi.
Ameerika Ühendriikide nõue Airbusile antava toetuse lõpetamise kohta kui põhjus läbirääkimiste seiskamiseks ei mahu vaidluse lahendamiseks heakskiidetud raamidesse.
<D>
(HU) Békesség Istentől!
Pace vouǎ!
Boží pokoj s Vami!
Peace to you from God! (ee Rahu teile!).
Tahtsin meie mitmekeelses Euroopas soovida teile rahu ungari, rumeenia, slovaki ja inglise keeles.
Siin Euroopa Parlamendis oli mul võimalik seda teha, kuid vastavalt Slovakkia õigusaktidele oleks see olnud riskantne, ilma et ma poleks seadust rikkunud.
Ühes ELi liikmesriigis võivad inimesed saada trahvi selle eest, kui nad räägivad muud keelt peale riigikeele ja selliste muude keelte hulka kuulub ka üks Euroopa ametlikke keeli, ungari keel.
See on täielik skandaal ja häbi.
Heitke pilt minu ees olevale Slovakkia kaardile.
Tänu Schengeni lepingule on Slovakkiat Ungarit eraldav piir nagu raudne eesriie maatasa tehtud.
Postkommunistlik šovinistlik Slovakkia valitsus ehitab aga nüüd inimeste vahele uusi müüre, keelelisi barjääre.
Tahaksime tänada president Jerzy Buzekit tema missiooni eest Slovakkia osas, et selle küsimuse lahendamist eesmärgiks seada.
Sellesse avalikku huvi tekitavasse teemasse ei peaks komisjon suhtuma halvasti informeeritud mugaval viisil, vaid peaks jõustama oma määrused ja nõuded, mida ta inimõiguste, vähemusrahvuste õiguste ja keeleliste õiguste valdkonnas toetab.
<D>
fraktsiooni PPE-DE nimel. - (ES) Härra juhataja, ma tahaksin tunnustada raportööri, proua Hennis-Plasschaert'i tema valmisoleku eest alustada dialoogi ja läbirääkimisi selle raporti üle.
Ma meenutaksin teile, et varjupaiga pakkumine on õnnelikuma saatusega riikide moraalne kohustus.
Me ei tohi unustada, et hoolimata praegusest tõsisest majanduslikust olukorrast on solidaarsus tähtis põhimõte, millest tuleb lähtuda meie varjupaiga- ja sisserändepoliitikas; solidaarsus nendega, kes mõjuval põhjusel paluvad meilt kaitset, ja solidaarsus nende liikmesriikidega, mis oma geograafiliste tingimuste ja suuruse tõttu on silmitsi suurima rändesurvega.
Selles valdkonnas on "varjupaigapakett” vahend, mis on nii vajalik kui ka kriitiliselt tähtis Euroopa Liidu sisserändepoliitika edasise arengu seisukohalt.
Tahaksin siiski rõhutada, et niivõrd olulised meetmed nagu need, mida me täna käsitleme, vajavad rohkem aega järelemõtlemiseks ja kaalumiseks; see kitsas manööverdamisruum, mis tuleneb kehtestatud tähtaegadest, on täiesti ebarahuldav.
Ettepanek sisaldab mitmeid aspekte, mis on kindlasti lähitulevikus vaja üle vaadata.
Ma pean silmas varjupaigataotlejate olukorda; juhtumeid, mil neid võib kinni pidada; fundamentaalset erinevust mõistete "vahi all hoidmine” ja "kinnipidamine” vahel; ruume, milles neid võib kinni pidada; üleandmise erandite sõnastamist; erandeid üldpõhimõttest, mis sätestab, milline riik vastutab taotluste käsitlemise eest; tuumikperekonna konkreetseid kriteeriume; ja abi, mida tuleks anda liikmesriikidele, kes peavad tegelema suurema hulga varjupaigataotlustega.
Vaatamata nendele küsimustele ja pidades silmas seda, kui kiiresti me oleme töötanud, võime öelda, et üldiselt on vastu võetud raport hästi tasakaalustatud.
See on tasakaalustatud pakett, mis kajastab minu fraktsiooni enamiku liikmete mõtteid, eelkõige ettepanekuid, mille eesmärk on tagada rahvusvahelist kaitset vajavate inimeste õigused ja toetada neid liikmesriike, kellele esitatakse suuremal hulgal rahvusvahelise kaitse taotlusi.
Lõpetuseks tahaksin teile meenutada, et õigus tõhusale õiguskaitsele on põhiõigus, mis on sätestatud Euroopa riikide põhiseadustes ja eelkõige Euroopa Liidu põhiõiguste harta artiklis 47.
Seega peaks kohtusüsteem olema rahvusvahelist kaitset vajavate inimeste õiguste suurim garant; selle eesmärgi saavutamiseks on vaja tagada, et need taotlejad, kes seda võivad vajada, saavad õigusabi.
Härra juhataja, lõpetuseks rõhutan ma, et me vajame Euroopa Varjupaigaküsimuste Tugiametit ja seda abi, mida saab anda Euroopa Pagulasfondi kaudu.
<D>
(IT) Härra juhataja, daamid ja härrad, sooviksin väljendada oma toetust proua Buitenwegi tööle.
Nagu mina aru saan, ei ole see, mis pidi olema kompromiss, võib-olla üldse kompromiss, aga see ei ole tähtis.
Tähtis on, et me suudame jõuda otsusele.
Kui üldse, siis mõnes aspektis on minu mured härra Mauro omadele vastupidised.
Usuvabadus?
Loomulikult, 100%.
Vabadus usutunnistusel põhinevate haridusasutuste jaoks?
Loomulikult, 100%.
Ükski usutunnistus ei saa mitte kunagi mitte mingitel asjaoludel olla põhjus, vabandus või ettekääne mis tahes diskrimineerimiseks.
Ei saa lubada erandeid, millega kirik või usuasutus võib diskrimineerida õpetajaid või õpilasi, kelle käitumine ei vasta asjaomasele usutunnistusele, sest eetilistel kaalutlustel võib siis sekkuda ja paljude teiste usutunnistuste põhjal võib esitada nõude samal õiguslikul alusel.
See ei vii meid edasi.
Pealegi pakuvad meie aluslepingud ja Euroopa Liit kahjuks juba riikidele rohkem kaitset kui vaja, sest need sisaldavad arvukaid põhiõiguste ja -vabaduste erandeid.
Ärgem lisagem neile enam uusi erandeid.
<D>
(MT) Jah, see on tõepoolest ajalooline hetk mitte ainult sellepärast, et iirlased ülekaaluka poolthääletusega Lissaboni lepingut tunnustasid, vaid ka sellepärast, et Poola teatas täna, et kavatseb lepingu ratifitseerida.
See leping on läbi teinud väga pika tee.
Mina olen siin viibinud kõigest viis aastat, kuid siin on ka saadikuid, kes selle ajaloolise hetke nimel on väga kaua tööd teinud.
Nende seas on ka mu kolleeg Méndez de Vigo.
See mälestusväärne sündmus paneb nüüd meie kui poliitikute õlule suurema vastutuse ning sama kehtib ka Tšehhi Vabariigi presidendi kohta.
Tema isiklikul arvamusel on kaalu; siiski ei saa keegi oma isikliku poliitilise arvamuse tõttu hoida pantvangis tervet riiki, nagu ka mitte tervet Euroopa Liitu.
Poliitikutena peame toime tulema tohutu vastutusega.
Me peame andma vastuseid ning me peame vastama ainult Euroopa Liidu kodanikele, sest neid me lõppeks ju esindame.
Euroopa ees seisavad rasked väljakutsed sellistes valdkondades nagu finantskriis, kliimamuutus, immigratsiooniprobleemid ja uute töökohtade loomine Euroopas.
Sellepärast ei saa Tšehhi Vabariigi presidendi arvamus takistada Euroopat tegutsemast nende standardite saavutamise nimel, mille me oleme endale eesmärgiks seadnud.
Nõustun eelkõnelejaga, kes ütles, et komisjon tuleb ametisse nimetada.
Meil on olemas president ja sellepärast ei saa ma aru, miks peaksime Tšehhi Vabariigi konstitutsioonikohtu otsust ootama, enne kui saab komisjoni moodustama hakata.
On tarvis ära teha palju tööd ja komisjon peab sellega otsekohe peale hakkama tagamaks, et see töö tehtud saab.
<D>
fraktsiooni PSE nimel. - Proua juhataja, esmalt tahaksin tänada pr Gomesit selle tõsise ja poliitiliselt väga olulise raporti eest.
Hiina on kaasaegses maailmas ülemaailmne tegutseja ja me tahaksime teda globaliseerumise protsessis näha Euroopa Liidu tõelise partnerina.
Hiina peaks uues maailmakorras mängima olulist rolli ja me kiidame seda rahumeelset rolli, mida Hiina mängib Aafrikas.
Samal ajal peab Hiina võtma kohustusi inimõiguste ja arengu valdkonnas.
Iseäranis peaks Hiina kasutama oma mõju oma ebameeldivaimate sõprade, kaasa arvatud Sudaani valitsuse ohjeldamiseks.
Õnneks ei ole Hiina enam vastu ÜRO rahuvalvajate tegevusele Darfuris ja saadab mõned oma sõjaväelased vägedega liituma.
Negatiivse punktina on Hiina jätkuvalt saatnud relvi Aafrika diktaatorlikele režiimidele.
Käesoleval nädalal takistasid Sambia, Mosambiik, Lõuna-Aafrika Vabariik ja Tansaania Hiina laeva, mis üritas viia suure koguse laskemoona, miinipildujaid ja teisi surmarelvi Zimbabwe presidendile Mugabele.
Need relvad mängiksid Mugabe režiimi kasutuses demokraatiavastast, isegi surmavat rolli.
Kõnealuses raportis kutsub Euroopa Parlament Hiinat üles olema Aafrika ühiskondade, demokraatia ja inimõiguste poolt.
<D>
kirjalikult. - (FI) On suurepärane, et Euroopa 2020. aasta strateegias arvestatakse noorte inimestega.
Strateegia ei lähe siiski piisavalt kaugele.
Sisu on piiratud ja pessimistlik.
Konkreetseid eesmärke ei ole piisavalt ja neid on vaja rohkem.
Noorte tööpuuduse näitajad tekitavad ärevust.
Noorte seas on tööpuudus kaks korda nii kõrge kui teistes töötute kategooriates.
Lätis ja Hispaanias on peaaegu pooled noored töötud.
Mida kauem noor inimene töötu on, seda suurem ei ole mitte üksnes vaesuse risk, vaid ka sotsiaalse tõrjutuse oht.
Vähese töökogemusega noored on tööturul halvemas seisus, eriti kui käsil on koondamised.
Ennustuste kohaselt saabub tööjõupuudus.
Me ei saa siiski pidada enesestmõistetavaks, et praegu töötud noored vastavad tulevikus vajatavale tööjõule esitatavatele nõuetele.
Pikka aega töötute noorte ühiskonda tagasi sulatamine ei pruugi olla nii lihtne.
Me vajame konkreetseid meetmeid.
Noortele on vaja töökohti, mitte lubadusi.
Väga tähtis on, et võtaksime vastutuse tuleviku eest ja et lapsed ja noored oleksid kõikide meie kavade keskmes.
<D>
Proua juhataja, tahaksin tänada ja kiita volinik Micheli tema ette võetud tegude eest.
Me kuulsime täna, et tsüklon Nargis tõi hävingut kahele ja poolele miljonile Birma elanikule ning, nagu volinik ütles, olukorda on hullemaks muutnud režiimi leppimatu välisabist keeldumine, nii et ainult veerand kiire abi vajajatest on seda tegelikult saanud.
See on uskumatu ja südantlõhestav keeldumine Birma elanikkonna kõige põhilisemate inimõiguste tagamisest.
Aga ühtlasi on see väga lähedal kuritegelikule hooletusele.
Viimasel ajal oleme kuulnud, et hunta on teatud määral paindlikumaks muutunud, aga ma õhutan komisjoni ja nõukogu olema selle leebumise suhtes ettevaatlik, sest seesama režiim surus halastamatult maha oma riigi demokraatiameelse liikumise.
Tahaksin rõhutada, et oluline on jätkata huntale surve avaldamist, et riiki lubataks kõik ÜRO allasutused, kellel on selliste olukordade jaoks kogemused ja logistikaalane oskusteave.
Ma olen eriti mures, et kõige rohkem kannatavad just lapsed, nagu volinik rõhutas.
Seega tuleb riiki lubada UNICEF, et leevendada haiguste ja alatoitumise ohtu.
Lõpetuseks kutsun üles neid, kellel on Birma suhtes mõjuvõimu, nimelt naaberriike ja ELi partnereid - Indiat, Hiinat ja ASEANi riike - veenma huntat teiste abi vastu võtma.
Samuti kutsun komisjoni ja teisi üles astuma samme, et teha huntale selgeks, et demokraatia ja välismaailmaga suhtlemine on ainus võimalus, kuidas sellest kriisist tegelikult väljuda.
Ma loodan, et volinik Michel annab vastuse küsimustele selle kohta, kuhu ja kuidas me siit edasi liigume.
<D>
fraktsiooni GUE/NGL nimel. - (SV) Proua juhataja, loodan, et paljud kodanikud jälgivad seda arutelu ja sekkuvad enne hääletamist, kuna tegemist on niivõrd oluliste muutustega, eriti internetiteenustega seoses.
Fraktsioon GUE/NGL soovib eriti rõhutada kolme peamist valdkonda.
Esiteks, http://www.guengl.eu on selles valdkonnas Euroopa asutuse loomise vastu.
See muudab kõik kallimaks ja keerukamaks.
Ei ole mingit vajadust sisse seada veel üks Euroopa asutus.
Teiseks, elektrooniliste teenustega seoses peab rohkem tähelepanu pöörama geograafilistele ja infrastruktuuri- alastele erinevustele.
Tuleb rõhutada, et tarbijatel peab olema võrdne juurdepääs, et ei tekitataks uusi lõhesid ühiskonnas.
Elektroonilistele teenustele peab olema võrdne juurdepääs olenemata sellest, kas elatakse linnades ja tugeva majandusega piirkondades või hoopis nõrga majandusega ja hõreasustusega piirkondades.
Kui olulisi investeeringuid infrastruktuuri teevad mitte ühiskond või valitsus, vaid eraettevõtjad, valitseb selge risk, et kõigile kodanikele ei anta võrdseid võimalusi juurdepääsuks sama hinnaga teenustele.
Kolmandaks, fraktsioon GUE/NGL astub vastu tugevale survele, mida avaldavad erinevad tööstusega seotud lobirühmad.
Telekommunikatsiooni käsitlev pakett ei peaks mõjutama autoriõigusi, kuid lobitegijad on siiski suutnud end kuuldavaks teha eriti selle ettepanekuga seoses.
Lobirühmade ettepanekud, millega on nõustunud kõik fraktsioonid peale meie (olime ainuke fraktsioon, kes hääletas siseturu- ja tarbijakaitsekomisjonis vastu), loovad võimaluse kontrollida allalaadimist ja vaba juurdepääsu veebisaitidele nagu MySpace ja YouTube.
Muudatused libisesid tagaukse kaudu sisse hilja ja ilma, et kodanike seas oleks nende muudatuste üle eriti arutelusid toimunud.
Rootsis näiteks toimus laialdane arutelu failide jagamise üle.
Olen vastu otsusele, mis keelab failide jagamise riiklikul tasandil ja ma kavatsen samas küsimuses vastu olla ka ELi tasandil.
On olemas risk, et otsus võetakse vastu pigem ELi kui riiklikul tasandil, kuna lobirühmadel on olnud suur mõju ELi süsteemis ja kuna paljudel kodanikel puudub teave, millal arutatakse neid küsimusi ELi tasandil.
Loodan, et kodanikelt tulev arvamuste tulv tagab sõnavabaduse ja juurdepääsu internetiteenustele.
<D>
(DE) Härra juhataja, minu arvates on õige, et lennutegevuse lisamine saastekvootidega kauplemise süsteemi on samm Kyoto protokolli täitmise suunas.
Lubage mul siiski korrata seda, mida härra Sarkozy just ütles.
Ta ütles, et Euroopa peab nõudma vastastikust mõju ja siin ei ole seda kas üldse või on liiga vähe.
Saastekvootidega kauplemine ei tohiks kindlasti alata enne 2012. aastat.
Nii nagu kehtib väikeste autode puhul, peaks kehtestama erandid ka väikestele, alla 20tonnistele lennukitele, selleks et vältida igasugust ebaproportsionaalsust.
Reaktiivlennuk ei ole sama mis Cessna!
Paljud keskkonnakomisjoni raporti punktid lähevad lihtsalt liiga kaugele ega jäta Euroopa ettevõtetele ruumi manööverdamiseks ega aega abinõude kasutuselevõtmiseks.
Siin on tohutu ebakõla.
Meenutades taas Prantsusmaa presidendi sõnu, peame veel kord väga hoolikalt selle üle järele mõtlema, kuidas me seda saastekvootidega kauplemise süsteemi struktureerime.
<D>
(NL) Austatud juhataja, kolleeg Véronique Mathieu tegi oma raportis ettepaneku esialgu keelduda heakskiidu andmisest Euroopa Politseikolledži 2008. aasta eelarve täitmisele.
Meie fraktsioon, Hollandi Vabaduspartei, leidis muidugi, et see seisukoht on täiesti õige.
Kui täpne olla, siis näeb Politseikolledži toimik otsast lõpuni välja nagu mõni põnevik, mille peategelane on Hercule Poirot.
Halb juhtimine, pettustele aldis raamatupidamisarvestuse süsteem, mitmesugused finantsrikkumised ja eelkõige "loomingulised” eelarvekulutused, rahaliste vahendite volitamata kasutamine ja nii edasi ...
Olukord oli tegelikult lausa nii hull, et OLAF, Euroopa Pettustevastane Amet, oli sunnitud sekkuma.
On hea, et uurimine on käimas ja et pettuste vastu võetakse meetmeid.
Kuid kas poleks olnud parem, kui me oleksime pettused algusest peale ära hoidnud?
Kuidas sellel kõigel lasti juhtuda?
Miks olid kontrollimehhanismid nii ilmselgelt ebapiisavad?
Me oleme taas olukorras, kus meie kodanikel ei jää üle muud, kui vaadata ja pead vangutada.
Hollandi kodanike nimel nõuame sõnaselgelt, et kogu see Euroopa politsei nukuteater võimalikult kiiresti lõpetataks ja et tõeline politseitöö jäetaks liikmesriikide Hercule Poirot'dele.
<D>
komisjoni liige. - Austatud juhataja!
Tänan esmalt raportööri suurepärase töö eest seoses käesoleva poliitiliselt väga tähtsa teemaga!
Meretranspordipoliitika kuni 2018. aastani mängis tähtsat rolli komisjoni Euroopa 2020. aasta strateegia koostamisel ning valmimas on ka uus valge raamat seoses transpordiga.
On näha, et transpordipoliitika juhib Euroopas suuri strateegilisi arenguid.
Laevandus on üks Euroopa tugevamaid sektoreid ja on igati loomulik, et tahame kasutada ära seda, mille oleme minevikus loonud, kuid sama oluline on ka tulevikku vaadata.
Meie peamiseks eesmärgiks on kindlustada ja suurendada Euroopa laevanduse jätkusuutlikkust ja jõudlust.
See tähendab tõhusaid, ohutuid, turvalisi ja keskkonnasõbralikke meretransporditeenuseid.
Meretransport loob Euroopas kvaliteetseid töökohti ning õhutab teadusuuringuid ja tööstusalast uuendust Euroopas.
Meil on ka ambitsioonikad keskkonnaeesmärgid ja komisjon on alati rõhutanud ülemaailmsete lahenduste tähtsust, seda eeskätt seoses kasvuhoonegaaside vähendamisega.
Suurem osa strateegiat puudutavast tööst tehti enne majanduskriisi ning majanduslangusega arvestades kehtib strateegia ikka veel.
Selles kontekstis tuleb panna rohkem rõhku rahvusvahelise korra haldamisele ja paremaks muutmisele.
Peame tegelema selliste ohtudega nagu protektsionism, ebaaus konkurents, nõuetele mittevastav laevandus või piraatlus.
Peame leidma nendele probleemidele paremad vastused, eeskätt dialoogis peamiste kaubanduspartneritega.
Tervitan järeldusi, milleni jõuti transpordi- ja turismikomisjonis ja siin raportis ning kinnitan teile, et komisjon tegeleb juba paljudega nimetatud probleemidest eri strateegia rakendamist käsitlevate tegevuste raames, mille hulka kuulub näiteks ettepanek laevade teavitusformaalsuste kohta, mis on ühise piirideta meretranspordiruumi tähtis element.
Komisjoni teenistused alustasid samuti tööd seoses meretranspordi sotsiaalmeetmete kava koostamise ja ELi e-merenduse algatusega ning komisjon kavatseb mõlemad 2011. aastal esitada.
Tahan vastata ka küsimusele, mis puudutab meretranspordi riigiabi suuniseid 2010. aastaks.
Ühest küljest ei aegu 2004. aasta suunised 2011. aastal, olgugi et need komisjoni sõnul seitsme aasta jooksul läbi vaadatakse.
Teisest küljest aga nõuab praegune kriis oma tõsiste tagajärgedega laevandusele väga ettevaatlikku lähenemist.
Mis spetsiifilistesse meetmetesse puutub, siis on hetkel koostamisel üksikasjalik tegevuskava strateegia rakendamiseks ning komisjon kavatseb selle sel suvel avaldada.
<D>
(RO) Parlamendis on mitmed sõnavõtjad, kes arutelu teemast olenemata räägivad alati samast asjast ja teevad seda sageli sobimatul viisil.
Euroopa Ülemkogu kohtumise esimene prioriteet peab ilmselt olema lahenduse leidmine, et Tšehhi Vabariik saaks viia Lissaboni lepingu ratifitseerimise menetluse lõpule.
Lahendus peab siiski kõigi teiste liikmesriikide suhtes olema õiglane.
Samal ajal ei tohi unustada praegust majanduskriisi, mis ikka veel kestab ja millele peame samuti viivitamata lahendused leidma.
Majandus- ja rahanduskriis koos eelmisel aastal vastu võetud spetsiaalsete finantsmeetmetega on viinud murettekitavalt tasakaalust välja enamiku Euroopa Liidu liikmesriikide riiklikud finantsid.
Praegu on komisjoni vaateväljas 27 liikmesriigist 17, kus puudujääk on ülemäärane, ja hinnanguliselt on veel kolm liikmesriiki peagi samas olukorras.
Majanduslikule võimsusele vaatamata on liikmesriigid kinnitatud summasid ületanud, kuna kriisi tõttu on eelarvetulud järsult langenud ja riiklikud kulutused planeerituga võrreldes järsult kasvanud.
Majanduse taastumiseks lähitulevikus on tegelikult olemas selged tingimused, mistõttu saame algatada arutelu finantsergutite vähendamiseks teatavates valdkondades.
Me peame siiski arvestama iga liikmesriigi konkreetset olukorda eraldi ning Euroopa institutsioonid peavad tunnistama, et praegu veel ei ole me jõudnud punkti, kus kõikides majandussektorites saaks loobuda riigi toetusest.
Liikmesriigid peavad kokku leppima taastamisstrateegia jätkamises ning seda toetavates sobivates vahendites, muuhulgas kiirendama struktuurireforme, mis keskmises perspektiivis võivad fiskaaldefitsiiti vähendada ning loomulikult aidata kaasa majanduse taastumisele.
Kui liikmesriigid ei juhi taastamisjärgset perioodi õigesti, siis võib see Euroopa Liidu siseturu tasakaalust välja viia.
Seega tuleb teha otsus riikliku toetuse poolt ja selle jätkuva andmise poolt iga riigi kohta eraldi.
<D>
raportöör. - (PL) Härra juhataja, sooviksin heameelega pöörduda ka nõukogu esindaja poole, kuid nõukogu otsustas esindajat arutelule mitte saata.
Minu arvates on see kahetsusväärne ja see on halb komme.
Arvan, et juhataja peaks kõnealusele olukorrale reageerima.
Tulles tagasi naabrusteema juurde, siis peame tõdema ja endale selgeks tegema, et Euroopa Liitu ümbritsevad riigid muutuvad väga kiiresti.
Seetõttu vajame muutusi naabruspoliitikas.
Vahemere Liidu raames saame täita lõunanaabrite vajadused, Musta mere sünergia kaudu lahendada probleeme, mis süvenesid Euroopa Liidu viimase laienemise järel.
Idapartnerlus on õigeaegne vastus meie idanaabrite ootustele.
Et saavutada viimastel aastatel naabruspoliitikas seatud eesmärke, peavad naaberriikide kodanikud tundma tõelist poliitilist ja majanduslikku lähenemist Euroopa Liiduga.
Seepärast on nii suurt tähelepanu pööratud kaugeleulatuva vabakaubanduspiirkonna loomisele ja viisatasusid vähendavatele kiirmeetmetele, et lõppeesmärk oleks viisarežiimi lihtsustamine suures osas nendest riikidest.
Energiavaldkonna lisamine naabruspoliitika olulisimate eesmärkide hulka peaks olema meie ühine siht ja meie kõigi huvides; energiaprojektide raames tuleb teha investeeringuid sõltumatute energia ülekandevõrkude moderniseerimisse eriti idas ja lõunas.
Ainult niiviisi saavutame poliitilise lähenemise Ukraina, Gruusia, Moldova, Armeenia ja lõpuks Aserbaidžaaniga ning tulevikus sobivat tasakaalu säilitades ka Kesk-Aasia viie vabariigiga.
Kui me räägime idanaabrusest, jõuame paratamatult Venemaa probleemini ja meie sidemeteni selle riigiga.
Praegu, kui seisame uue lepingu teemaliste läbirääkimiste lävel, võime aga öelda vaid üht - Venemaa on meie ühise naabruse julgeoleku proovikivi.
Väga raske on näha Venemaas selle piirkonna partnerit.
Siin jõuamegi peamise poliitilise probleemini, milleks on Euroopa Liidu laienemine itta.
Naabruspoliitika ei asenda mõistagi liitumist, kuid seda ei saa Euroopa riikide tulevasest liitumisvõimalusest ka eraldi vaadata.
Ilma selle võimaluseta kannavad meie jõupingutused palju vähem vilja.
Kasutan võimalust tänada kõigi fraktsioonide välisasjade koordinaatoreid, kaasraportööre ja ka väliskomisjoni sekretariaati, kelle abita ei oleks olnud võimalik koostada seda raportit, millele on täna saanud osaks suur toetus, nagu näitab täiskogul esitatud muudatusettepanekute väga väike arv.
See hõlbustab homset hääletamist tunduvalt.
<D>
- Proua juhataja, suur filosoof Whitney Houston ütles kord: "Ma usun, et lapsed on meie tulevik.
Õpetagem neid hästi ja laskem neil teed juhatada.
Näidakem neile kõike seda ilusat, mis neis on.”
Selle raporti juures on huvitav see, et esimest korda vaatame me põhimõtteliselt tulevase arengu võtit.
Me vaatame nimelt laste arengut ja laste haridust, ning mitte ainult naissoost laste haridust - kui õpetad naist, õpetad ka peret -, vaid ka algharidust.
Algharidusele mõeldes on meil lihtne mõttekäik: paistab, et me mõtleme alati, et riigil on vastus olemas.
Ma soovitan kõikidel oma kolleegidel sellel täiskogul vaadata vaeste eraharidust käsitlevaid lahendusi, mida tõstatati Newcastle'i Ülikooli E. G. Westi keskuses.
Kus riik vaestest peredest tulnud lastele haridust pakkuda ei suuda, seal on lapsevanemad ise kokku tulnud, eraharidust rahastanud ning suudavad seetõttu töötuid vaeseid toetada.
Ma palun kõikidel otsida riigist väljapoole jäävaid lahendusi meie ühiskonna kõige vaesemate aitamiseks.
<D>
(ES) Härra juhataja, tahaksin juhtida täiskogu tähelepanu faktile, et 27. septembril tähistati kolmekümnendat ülemaailmset turismipäeva, mille motoks oli erisuste hindamine; seda tehti ajal, mil me kõik loodame, et kiiresti jõustub Lissaboni leping, mis Euroopa Liidu uue tegevusvaldkonnana hõlmab turismi.
Selle valdkonna üheks väljakutseks on parandada pakutavate turismivõimaluste ulatust diskrimineerimiseta kogu maailma jaoks.
Nagu Montreali deklaratsioonis on rõhutatud, tähendab turismipuhkuste tervele maailmale kättesaadavaks muutmine vältimatult võitlust nende inimeste ebavõrdsuse ja tõrjutuse vastu, kes on kultuuriliselt erinevad, kes on vahendite või suutlikkuse poolest piiratud või kes elavad arengumaades.
Parlament on selle ambitsiooni tõlkinud sotsiaalse turismi pilootprojektiks, mida komisjon hakkab käesoleval aastal arendama.
Veel üks põhjus tegutsemiseks on see, et sotsiaalne turism aitab suurendada tööhõivet, võideldes hooajalisuse vastu - mis on selle sektori peamine probleem - ja luues suuremat võrdsust, rohkem töökohti ja pikaajalisemaid töötamisvõimalusi.
Daamid ja härrad, selline on meie eesmärk.
<D>
Igal lapsel on õigus haridusele.
Ümberasujate integratsioon, olgu nad seaduslikud või ebaseaduslikud elanikud, on meile, sotsialistidele prioriteet.
Me ei võta omaks hierarhiat, mida parlamendi parempoolsed soovivad ümberasujate seas luua.
Sellepärast keeldusingi hääletamast härra Takkula oivalise raporti üle, mis käsitleb ümberasujate laste harimist.
Tegin seda sellepärast, et kuna on tegemist algatusraportiga, polnud meil võimalik hääletada eraldi, et nõuda lõigete 5, 8 ja 16 eemaldamist, mis on minu arvates täielikult ebarahuldavad.
Just ümberasujate lapsi harides aitame oluliselt kaasa kõikide integratsioonile staatusest olenemata.
Just soodsate sotsiaal-majanduslike tingimuste loomisega suudame pakkuda ümberasujatele suuremat abi, elagu nad seaduslikult Euroopas või olgu neid ootamas seadusliku elamisloa andmine või lõpuks tagasisaatmine oma riiki.
Me ei tohiks luua sellistele lastele staatust, mille tõttu nad ei saa haridust ja getostuvad pelgalt selletõttu, et nende vanemad on ebaseaduslikud elanikud.
See on lihtsalt rahvusvaheliste konventsioonidega vastuolus.
<D>
(PL) Proua juhataja, enamik meist saab pidada vaba juurdepääsu veele endastmõistetavaks.
Me kasutame iga päev palju vett.
Kuid tasub meeles pidada, et Maailma Terviseorganisatsiooni hinnangul ei ole ühel kuuendikul maailma rahvastikust, s.t enam kui miljardil inimesel juurdepääsu veele, mis vastaks elementaarsetele ja minimaalsetele puhtusenormidele.
See tähendab, et 21. sajandi tsiviliseeritud maailmas kannatavad miljonid inimesed janu käes ja surevad reostunud vee joomisest tingitud haigustesse.
Hiljuti külastasin ma Aafrika suurimat linna Lagost, kus vaevalt ühel protsendil inimestest on juurdepääs voolavale veele.
Sedalaadi statistika on hirmutav, kuid samas ei jõua veeprobleemid ajalehtede esikülgedele, need ei satu meedia üldisesse huviorbiiti, nende üle ei arutleta ega vaielda nii nagu näiteks AIDSi, malaaria vastu võitlemise või üleilmse soojenemise üle.
See on kindlasti tingitud asjaolust, et probleem puudutab vaid 2% eurooplastest, samas kui Aafrikas mõjutab see 27% inimestest.
Hinnangute kohaselt sureb ainuüksi Aafrikas igal aastal musta vee joomisest tingitud haigustesse rohkem inimesi kui AIDSi ja malaariasse kokku.
Seega võib öelda, et puhtale veele juurdepääsu puudumine ei tapa sellisel konkreetsel moel, mis võiks tõmmata meedia tähelepanu, ega tekita samasugust laialdast huvi nagu maavärina, hiidlaine või üleujutuse laadsed katastroofid või relvastatud konflikt.
Nagu José Ribeiro e Castro juba ütles, on igatahes tõsiasi, et iga päev sureb keskmiselt 6000 last veepuudusest tingitud haigustesse.
Seega sureb iga 15 sekundi järel üks laps.
Kas te suudate ette kujutada maailma reaktsiooni, vastumeetmeid, mobiliseerimisvõimet ja otsusekindlust, mis kaasneks siis, kui see toimuks Euroopas, mitte Sahara-taguses Aafrikas või Aasias?
Järelikult ei ole veele juurdepääsu probleem mitte üksnes arengumaade, vaid ka arenenud riikide probleem.
Joogivee üldine kättesaadavus on riikide arengu ja vaesusega võitlemise põhieeldus.
Kui see eeldus ei ole täidetud, pole mingit mõtet rääkida tervishoiu tõhustamisest ega haridussüsteemi arendamisest.
Kui põllumajanduse või lihtsama tööstuse vajaduste katteks ei suudeta vett tagada, on terved ühiskonnad määratud oma igapäevase olemasolu eest võitlema.
See toob kaasa relvastatud konfliktid, rände ja ebastabiilsuse.
Teisisõnu - see takistab arengut ja suurendab selle ebavõrdsust.
Foorumil, millest me räägime, osalevad ka poliitikud.
Nad arutlevad seal päevakohaste küsimuste üle.
Üks selline küsimus on olukord Darfuris, kus president al-Bashir saadab riigist välja organisatsioone, kes on muu hulgas aidanud tagada Darfuri inimeste juurdepääsu veele.
Seetõttu on foorumi raames võimalik veenda teiste hulgas ka president al-Bashiri lubama rahvusvahelistel organisatsioonidel Darfuri inimesi veega varustada.
<D>
raportöör. - (SV) Härra juhataja, ühenduse viisaeeskirjaga tahetakse ühtlustada viisamenetlust kogu Schengeni viisaruumis ja muuta seda selgemaks.
Kõiki viisataotlejaid tuleb kohelda võrdselt, olenemata sellest, missuguse Schengeni konsulaaresinduse poole pöördutakse.
Tagatud peavad olema head haldustavad ja väärikas vastuvõtt ning hõlbustada tuleb ausate reisijate sisenemist.
Eeskirjad, millega kehtestatakse viisaomanikele nõue anda sõrmejäljed ning luuakse võimalus viisataotluste vastuvõtmist ja menetlemist ümber korraldada, kiideti heaks juba eelmisel korral eraldi raportiga, mille koostas Baroness Sarah Ludford.
Need eeskirjad on kaasatud ühenduse viisaeeskirja ja moodustavad selle lahutamatu osa.
- Aitäh tiheda koostöö eest, Sarah.
(SV) Käesolev määrus, mille kohta esitatakse ettepanek, tuleks kehtestada Euroopa Parlamendi ja nõukogu vahelise kaasotsustamismenetluse raames.
Pärast peaaegu kolm aastat kestnud tööd, mis on hõlmanud pingelisi läbirääkimisi nõukoguga, on mul raportöörina hea meel esitada nüüd kompromisstekst, mille nõukogu kiitis heaks ja mis loodetavasti leiab ka parlamendi heakskiidu.
Ma soovin tänada eriti variraportööre proua Klamti, härra Cashmani, proua Ždanokat ja proua Kaufmanni tulemusliku koostöö ja tugeva toetuse eest läbirääkimistel.
Parlamendikomisjoni ühehäälse toetuseta ei oleks parlament läbirääkimistel nii head tulemust saavutanud.
Samuti soovin tänada komisjoni, kes esitas tugeva esialgse ettepaneku, mida oli meeldiv edasi arendada.
Palju tänu ka eesistujariikidele Prantsusmaale ja Tšehhile, kes mõlemad näitasid üles tahet tunnistada probleemi, mida parlament soovis lahendada, ja võimet tulla parlamendile poolele teele vastu.
Alates komisjoni ettepanekust aitasid kõik kompromissettepanekud praegust olukorda parandada ja eesistujariigi Prantsusmaaga õnnestus meil kõige keerulisemad küsimused juba enne jõule lahendada.
Ettevalmistamine ja läbirääkimised ei oleks mõistagi kulgenud nii edukalt, kui minu ja mu kolleegide tublid töötajad, parlamendikomisjoni sekretariaat ja fraktsioonide ametnikud ei oleks teinud nii suurepärast tööd.
Ma soovin neid selle eest siiralt tänada.
Meie kolm kõige olulisemat saavutust on järgmised: esiteks see, et mitmekordseid viisasid mitte ainult ei või anda, vaid need peab andma, kui teatud kokkulepitud kriteeriumid on täidetud; teiseks see, et liikmesriigid võtsid kohustuse sõlmida üksteise esindamise lepingud, et viisataotlejad ei peaks ette võtma ülemäära keerulisi sõite pädevasse Schengeni konsulaaresindusse; kolmandaks see, et Schengeni viisaruumist ühtse välispildi andmiseks ja viisade väljastamise eeskirju käsitleva teabe edastamiseks luuakse ühine veebileht.
Pettumust valmistab asjaolu, et viisatasu ei saanud vähendada 60 eurolt 35-le.
Pettumust leevendab aga see, et näiteks alla 25aastased isikud, kes esindavad organisatsioone seminaridel, spordi- või kultuuriüritustel, ja alla kuueaastased lapsed saavad viisa tasuta.
Ma soovin lõpetuseks öelda, et selle reformiga kehtestatakse kaks vahendit, mis on väga tähtsad tegurid, et Schengeni eeskirju ka tegelikkuses ühtselt rakendataks - esiteks viisainfosüsteem, mis on kõiki Schengeni riike hõlmav andmebaas ja mis tagab konsulaaresindustele reaalajas teabe selle kohta, kes on viisat taotlenud, kellele see on antud, kelle taotlus on tagasi lükatud ja missugused viisad on tagasi võetud, ja teiseks uuendatud kohalik institutsioonidevaheline koostöö eri riikide Schengeni konsulaaresinduste vahel.
<D>
(DE) Hr president, pr asepresident, praegusel hetkel võib väga tugevalt tunda kodanike euroskeptilisust ja põhjus selleks on olemas.
Selleks on poliitika, mille poole on viimastel aastatel püüeldud ja viis, kuidas seda kodanikele edasi antud on.
Seetõttu on ülimalt tähtis, et Euroopa Komisjon ja teised ELi institutsioonid peaksid poliitika tegemisel senisest rohkem silmas kodanike elu ning jätaksid neile mulje ja näitaksid, et Euroopa Liit teeb tõeliselt midagi oma kodanike heaks.
Selle teema lõpetuseks, näiteks meie analüüsidest selle kohta, mida vajatakse, selgub, et tähtis on keskenduda intensiivsemalt ka sellele, mida me tegema peaksime.
Näiteks on väga oluline instrument klienditabloo, mida tuleks edasi laiendada, nii et meil oleks rohkem aimu kodanike muredest ja huvidest antud valdkonnas.
Teine samuti tähtis punkt selles kontekstis on ELi õigusloome mõjude parem jälgimine.
Lihtsalt majanduslike mõjude hindamine ei ole piisav.
Vaja on selgeid mõjuhinnanguid ka sotsiaalsfääris, et oleksime teadlikud meie loodud õigusloome mõjudest kodanikele ja saaksime näidata, et teame, mida tahame ja mida teeme ja et meie tegevusel võib nende elule positiivne tulemus olla.
Tähtis on ka ühesuguste õiguste tagamine kõigile ELi kodanikele.
Seetõttu paluksin teil tungivalt töötada klassimõjude ja ühiste õiguste edasise arenguga.
Selline tegevus annaks kodanikele väga tähtsa sõnumi edasi.
<D>
(RO) Austatud volinik, kallid kolleegid, komisjon üritab meile meenutada midagi, mida me väga hästi teame - vaesuses, sealjuures äärmises vaesuses elavate eurooplaste arv on väga suur.
Neid, kes seda ei tea, võib süüdistada selles, et õigluse ja solidaarsuse põhimõttele tuginev rikas ühiskond, nagu meil on, toimib nii, et vaesuses vaevleval Euroopa riigil on parlamendis rohkem kohti kui Saksamaal.
Vaesus ei ole abstraktne mõiste, see on eluviis, mis kahjustab kõige enam just naisi ja lapsi.
Naised on eriti suures ohus, sealhulgas ka tööl käivad naised, võttes arvesse palgavahesid, koondumist madalapalgalistesse, nõrga ametiühingutegevusega majandussektoritesse ja varimajandusse ning seda, et nad on üksikvanemaga perede hulgas ülekaalus.
Vaesus on päritav.
Vanemate majanduslikust vaesusest tuleneb laste kultuuriline vaesus, kahanenud väljavaadetega haridusele, poliitiline vaesus, väheste osalemisvõimalustega otsuste tegemisel või sellest kõrvalejäämine ja sotsiaalne vaesus, tagasihoidliku osalemisega ühiskondlikus tegevuses ja eraldatusega.
See loob sügavamat ebavõrdsust kui erinevast ostujõust tulenev vaesus.
Vähimgi sidusus avalduste ja tegude vahel sunnib meid tegema rohkem kui kodanike teadlikkuse tõstmine.
Olukorra parandamiseks on vaja poliitilisi otsuseid.
Meil ei ole põhjust rääkida ressursside puudumisest Euroopa Liidus, pigem nende ebaõigest jaotamisest, reeglitest, mis kinnistavad tõrjutuse.
See on ühine vastutus, mis puudutab ka ettevõtteid, kes omaenda huve silmas pidades peaksid minema kaugemale kui ümbruskonna hulkuvaid koeri abistavate ühingute rahastamine, mis ainsana annab tunnistust nende ühiskondlikust vastutusest.
<D>
. - (FR) Hr juhataja, volinik, daamid ja härrad, ainult see üks kord ei taha ma rääkida raportist endast - mille puhul ma raportööri õnnitlen -, vaid pigem kohe hääletusele pandavatest muudatusettepanekutest ning tahan öelda, et minu meelest on meie fraktsiooni UEN kolleegide esitatud muudatusettepanekud sõna otseses mõttes skandaalsed.
(Aplaus)
Seeläbi, et keeldub toetamast selles raportis igasugust vihjet või viidet rasestumisvastaste vahendite probleemidele, keeldub fraktsioon UEN tegelikult tunnistamast, et lõunapoolkera naistel on samuti õigus inimväärsele elule.
See on rohkem kui skandaalne, see on vastutustundetu ja silmakirjalik, kui teame, et nõuetekohase pereplaneerimise puudumine mõistab miljonid inimesed kogu maailmas tarbetutesse kannatustesse, haigustesse ja surma - kõige rohkem kannatavad seejuures naised ja lapsed, keda nad siia ilma toovad, liiga tihti vastu enda tahtmist.
Vähem kahetsusväärsed ei ole fraktsiooni PPE-DE esitatud muudatusettepanekud.
Nad lihtsalt sõnastavad oma ideed teisiti, eelkõige keeldudes tunnustamist naiste õigust omada kontrolli oma fertiilsuse üle.
Enamikus arengumaades kannatavad naised ja tüdrukud - isegi noored tüdrukud - jätkuvalt laialdast diskrimineerimist ja täiesti talumatut vägivalda.
Kõik, kes ei nõustu seisukohaga, et igal naisel nendes riikides peab olema täielik õigus kontrollida omaenda saatust, keelduvad selgelt tunnistamast neid naisi meestega võrdseteks.
Samas ei tohiks reproduktiivtervishoid olla selline ärevusttekitav teema - see tähendab lihtsalt seda, et inimestel peab olema võimalik kogeda vastutustundlikku, rahuldustpakkuvat ja turvalist seksuaalsust ning et naistel peab olema vabadus valida, kas ja millal lapsi saada.
See tervishoiualane mõiste viitab sellele, et naistel ja meestel on võimalik võrdselt valida rasestumisvastane meetod, mis on ohutu, tõhus, taskukohane ja vastuvõetav.
<D>
Härra juhataja, nagu juba öeldud, sureb Euroopas igal aastal 65 000 inimest suitsetamisest tingitud haiguste tõttu.
Ka passiivse suitsetamise ohvrite arv on suur - igal aastal sureb ligikaudu 80 000 Euroopa kodanikku teiste kodanike halbade harjumuste tõttu.
Seetõttu tuleb töökohal ja muudes üldkasutatavates kohtades suitsetamise täielik ärakeelamine heaks kiita.
Meie pikk võitlus suitsetamise vastu pole olnud edutu.
Kümme või 20 aastat tagasi oli loomulik, et inimesed suitsetasid peaaegu kõikjal: koosolekute ajal ja mõnedes riikides isegi ühistranspordi bussides.
Nüüd käsitatakse ühisürituste ajal sigareti süütamist peaaegu rünnakuna.
Suitsetamisvastaste kampaaniate edu näitab, et suured rahvusvahelised kontsernid, nagu tubakatoodete tootjad, ei ole võitmatud.
Kui meil on selged keskkonna- ja rahvatervisealased eesmärgid ja me suudame ühiskonna, valitsusvälised organisatsioonid ja poliitikud mobiliseerida - rääkimata headest advokaatidest -, siis jõuame me sammhaaval oma eesmärkideni.
Kõnealune raport teeb õigeid samme õiges suunas.
Tuleb muidugi ka märkida, et me võitleme suitsetamise, mitte suitsetajate vastu.
<D>
fraktsiooni IND/DEM nimel. - (DA) Härra juhataja, tahaksin lühidalt esitada oma suulise muudatusettepaneku põhjenduse ning tegelikult puudutab see nii härra Corbetti kui ka härra Leinenit, kes esitasid muudatuse pooltargumendina parlamendi suuruse.
Kõnealune suuline muudatusettepanek, mille ma esitan oma fraktsiooni nimel, on 2002. aastal, mil härra Corbett oli raportöör, vastu võetud muudatusettepanekute loomulik laiendus.
Seetõttu jälgin ma teraselt tema mõttekäiku, milles võeti arvesse ELi laienemist 15-lt riigile 25-le.
Samade suhtarvude kasutamisel nüüd 27 riigist koosneva ELi puhul saame arvväärtuseks 3%, mis peab esindama ühte viiendikku ELi rahvastest, mille tulemuseks on liikmete arvu väiksem piirmäär: 22.
Loodan, et minu muudatusettepanekut nähakse sellisena, nagu see on, nimelt kompromisstekstina.
Eilsetel läbirääkimistel paluti meil kõigil leida kompromiss, mille tekst oleks täielikult kooskõlas härra Corbetti 2002. aasta mõttekäiguga.
Suuline muudatusettepanek kõlab järgmiselt.
Ma loen selle ette inglise keeles, sest mul on vaid ingliskeelne versioon, mis ringles täna parlamendiliikmete seas.
"Fraktsioon koosneb vähemalt ühest viiendikust liikmesriikidest valitud parlamendiliikmetest.
Fraktsiooni moodustamiseks vajalik liikmete alammäär on 3% liikmete koguarvust.”
(DA) Ma kutsuksin kolleege üles hääletama suulise muudatusettepaneku poolt, sest see oleks kompromiss, mille puhul meie, kes me oleme algse ettepaneku vastu, jääksime tõepooles truuks härra Corbetti mõttekäigule.
(Suulist muudatusettepanekut ei kiidetud heaks.)
<D>
(HU) Härra juhataja, volinik võttis oma ootused kõnes ilusti kokku, kuid meile kättesaadavad dokumendid ei peegelda seda.
Esineb väike, tilluke semantiline probleem: diskrimineerimist ei tohiks nimetada võimaluste avardamiseks.
Rääkisin romide laste segregatsioonist vaid neljaks aastaks.
Lisaks sellele peetakse pooli meie lastest, mitmed miljonid romide lapsed, puudega lasteks.
Mis see on kui mitte diskrimineerimine?
Segregatsiooni teemaga vahelejäämine horisontaalse direktiivi loomisel on andestamatu kuritegu.
Samuti peaks töös osalema volinik Barrot ning samuti ei tohiks välja jätta parlamendi nõudmisi!
Tahame vähemalt neljas resolutsioonis romide integratsiooni õigusaktide paketti ja eelarvet ning parlamendikomisjonide tööd koordineerivat töörühma, et saavutada tuleviku programmide tõhus rakendamine.
Volinik Špidla ei saa seda küsimust üksi lahendada.
Tänan.
<D>
(FR) Proua president, daamid ja härrad, teadmistepõhise majanduse tahtmine on hea, kuid mitte piisav.
Kasv otsestes või lisatöödes sõltub lihttöö traditsiooniliste vormide jätkusuutlikkusest, kuid need tööstuste puhul märgatakse pahesid.
Kuna nende konkurentsivõimet ohustab juba meie ühiskondade suurenevad bürokraatlikud kulutused, lämmatatakse neid euro haldamise absurdsel viisil, mis tekitab konkurentsivõimelise lisasissetuleku riikidele, kellel ei ole mingit tõsist sotsiaal- või keskkonnapoliitikat.
Mudel on tagurpidi.
Oleme ELi sees sotsialistid ja väljaspool liberaalsed, kuigi tegelikult vajame suuremat kaitset ülejäänud maailma eest ja suuremat vabadust selles maailmas.
Faktid teevad selle selgeks.
Lissaboni strateegia ei toimi Euroopa majanduste asümmeetria tõttu, kasvava konkurentsisurve ja kapitaliturgude liigse liikuvuse tõttu.
Jätame seega sinnapaika mittemotiveeriva müüdi Euroopa sotsiaalstrateegiast, mis tagab jõukuse kõigile.
Taime ei ole võimalik kasvama panna seda lehtedest sikutades!
Lahendused ei tule mitte Brüsselist, vaid vabast koostööst ja liikmesriikide oma tervest mõistusest.
Need on meie juured meie riikide mullas, mis annavad meile teadmisi, tundlikkuse, mõistuse ja tugevuse tänaste väljakutsetega tegelemiseks.
Sel konkreetsel juhul ei vii jõuluvanale saadetud kirjad meid kuskile.
<D>
(NL) ) Härra juhataja, võtan täiskogu istungil esimest korda sõna.
Loodan, et suudan esindada Hollandi kodanike huve Euroopas nüüd ning tulevikus.
Härra Schmidti põhjaliku aruande koostamisele eelnesid arvukad läbirääkimised.
Mul on hea meel, et raportöör ja teised fraktsioonid on lõpuks leidnud selle kompromissi.
Komisjoni ettepanek näeb ette järkjärgulist aktsiisimäärade suurendamist ja selle tulemusena liikmesriikide vaheliste erinevuste vähendamist.
Keskkonnaküsimus mängib siin olulist rolli, kuid arvan, et kütusehinna tõus on juba piisavalt motiveerivaks faktoriks.
Lisaks, komisjon põhjendab kaubandusliku diiselkütuse aktsiisi miinimummäära tõstmise vajalikkust konkurentsi moonutamisega turul.
Mind hämmastab, et kaubandusliku diiselkütuse aktsiisi miinimummäära tõstmist põhjendatakse kütuseturismiga, kuna selline põhjendus on ülepingutatud.
Kütuseturism on transporditööstuses marginaalseks nähtuseks ning selle mõju vastastikusele konkurentsivõimele ja siseturu toimimisele on väike.
Komisjon pakub tõsta järsult miinimummaksumäära 380 eurole 1000 liitri kohta.
Arvan, et selline tõus juba niigi ülikõrget kütusehinda arvestades lööb valusalt tarbija rahakoti pihta ja mõjutab inflatsiooni.
Viimaks otsustas Euroopa Parlamendi komisjon, et 1. jaanuariks 2015 tõuseb miinimummaksumäär 359 euroni 1000 liitri kohta.
Holland on selle näitaja juba ületanud.
Ja veel.
Transpordisektori kaebused selle üle, et aktsiisi pidev tõus suurendab järsult kütusehinda, on õigustatud.
Komisjoni ettepanekus, mis käsitleb diiselkütuse aktsiisimaksu ühtlustamist, pole ülemmäära pakutud.
Seega jäävad erinevused alles.
Parlament leiab, et liikmesriigid peaksid diiselkütuse aktsiisimäärad külmutama 400 euro tasemel 1. jaanuarini 2015.
Loodan, et rahandusministrid lähtuvad oma otsuse tegemisel eelkõige tarbija nendest huvidest, mis käsitlevad ostujõudu ja inflatsiooni vähendamist.
<D>
fraktsiooni Verts/ALE nimel. - Härra juhataja, ka mina olen selle paketi variraportöör ja ma tahaksin toonitada härra Díaz de Mera García Consuegra äsjast mõtet moraalse kohustuse kohta.
Lisaks, kui me räägime täpsest rakendamisest, mida mõned parlamendiliikmed mainisid, siis mõned meist on rohkem mures selle üle, kas eeskirjade rakendamine on tegelikult õiglane ja kas selle tulemusena inimesed ikka saavad kaitset, mida nad vajavad.
Üks küsimus, mis selle paketi puhul tõusetub, on: kuidas me saame seda olukorda parandada ja tagada, et kõik liikmesriigid toimiksid sama kõrgete nõuete kohaselt.
Mis puudutab varjupaigataotlejate vastuvõtutingimuste muutmist, siis me oleme väga rahul komisjoni esialgse ettepanekuga ja soovime säilitada selle teatud osad, eelkõige need, mis puudutavad tööturule juurdepääsu ja piisavat sissetulekutoetust, mida me täna varem hääletasime.
Mul on väga kahju, et minu kodumaa, Ühendkuningriik, on otsustanud nende kahe konkreetse ettepaneku tõttu loobuda.
See on täielikult häbiväärne.
Juurdepääs tervishoiuteenustele on kahtlemata samuti äärmiselt oluline, mitte ainult hädaolukordade puhul, vaid ka jätkuva tervishoiu mõttes, eriti nende inimeste puhul, keda on ehk piinatud ja kes vajavad seetõttu toetust vaimse heaolu turgutamiseks.
Mis puudutab Dublini määruse ümbersõnastamist, siis me oleme samuti rahul esialgse ettepanekuga, toetame peatamismehhanismi ja hääletame perekondade taasühinemise võimalikult laia määratluse poolt.
<D>
fraktsiooni PSE nimel. - (ES) Härra juhataja, ma kõnelesin täiskogu istungil juunis ja rõhutasin vajadust selle kriisiga koos tegeleda efektiivse ja erapooletu mehhanismi abil, mis suudab tagada erimeetmete vastuvõtmise ühenduse tasandil.
Meie, Euroopa sotsialistid, oleme rõõmsad, et selle sektori mured on jõudnud ühenduse tasandile ning et ettepanek sisaldab meetmeid, mida meie, parlamendiliikmed, kes me nii palju nende üle arutelnud oleme, ja kõige enam mõjutatud liikmesriikide valitsused, nii kaua nõudnud oleme.
Härra Borg, me oleme veendunud, et meetmed, milleks te ettepaneku tegite, aitavad valgustada kahte probleemi, millega Euroopa laevastik juba pikka aega silmitsi on seisnud: liigne kütusesõltuvus ja vajadus tõhustada kalatoodete turgu.
Oleme nõus, nagu te arvata võisitegi, rahastamismeetmetega, ja mõnega neist rohkem kui teisega, nagu näiteks kalandustegevuse ajutise lõpetamisega ja muudatuste tegemisega mootoritesse ja kalapüügivarustusse; ka on meil hea meel, et toetust laiendatakse esimest korda kaldapõhistele töötajatele, seda on sotsialistid paljudel kordadel nõudnud.
Samuti tervitame teie avaldust, et koostamisel on ulatuslikumad ettepanekud, näiteks need, mille eesmärgiks on turustamise ja hinnamääramismehhanismi tõhustamine, sellele järgneva miinimumrežiimi suurenemisega, mis, nagu te ütlesite sõltub majandusliku mõju uuringu tulemusest.
Nagu teile teada lasime me Euroopa Sotsialistlikus Parteis mööda võimaluse esitada muudatus, nii et seda oleks võimalik homsel kohtumisel takistusteta heaks kiita, nagu te palusite, võttes arvesse selle vastuvõtmist kalandusnõukogu poolt järgmise aasta märtsis.
<D>
komisjoni asepresident. - (FR) Austatud juhataja, proua Kósáné Kovács, daamid ja härrad, tahaksin proua Kósáné Kovácsit tänada tema raporti eest, mis aitab kaasa ühistele jõupingutustele romide sotsiaalsel kaasamisel.
Komisjon on teie analüüsiga ühel arvamusel, proua Kósáné Kovács, mis puudutab selle tõrjumise peamisi põhjusi: nende sotsiaalset eraldatust, takistusi hariduse omandamisel, diskrimineerimist, mis ei lase neil täiel määral osaleda tööelus, mis takistab juurdepääsu kaupadele ja teenustele, ja ennekõike - olete selle kenasti esile toonud - nendega seotud eelarvamusi ja stereotüüpe.
Komisjon toetab ka Euroopa Parlamendi ettepanekuid leida jätkusuutlikud lahendused, eelkõige teie rõhuasetust laste arengule alates eelkoolieast ning mikrokrediidi väljatöötamist, et tugevdada ettevõtlust, ja struktuurifondide sihipärast rakendamist.
Komisjoni arvates nõuab tulemuslike ja jätkusuutlike lahenduste elluviimine kõikide oluliste osaliste, sealhulgas romide endi, tegevust, et neid puudutav poliitika välja töötada ja rakendada ning seda jälgida.
Lisaks on komisjoni arvates parem kasutada romide kaasamise saavutamiseks ühenduse instrumente ja poliitikat ning vahetada tuleks häid tavasid, nagu programm ACCEDER Hispaanias või desegregeerimine Ungaris.
Et poliitika oleks tulemuslik ja saavutaks sotsiaalse integratsiooni eesmärgi, peab see olema sihipärane ja arvestama romide kogukondade eriolukorraga.
Proua Kósáné Kovács, komisjon jätkab teie raporti vaimus romide sotsiaalse kaasamise toetamist, tugevdades kõikide romide, eelkõige naiste ja laste, õiguste kaitset, võttes Euroopa tasandil poliitika kooskõlastamisel arvesse romide probleeme, eelkõige mis puudutab tööhõivet ja sotsiaalset kaasamist, püüdes rakendada aktiivsemalt struktuurifonde ja Euroopa Sotsiaalfondi, ning lõpuks tugevdades romide kodanikuühiskonna institutsionaalseid võimeid.
Tahan teid, proua Kósáné Kovács, tänada selle raporti eest.
Võin teile öelda, et mu kolleeg, volinik Špidla, ja mina oleme neist probleemidest väga teadlikud.
Lisaksin, et meie Põhiõiguste Amet peab esitama meile kaks raportit romide olukorra kohta ning loodan, et need aitavad meil esitada ja edendada seda, mida te just meile nii kenasti selgitasite.
Tänan teid, proua Kósáné Kovács, ja aitäh parlamendile toetuse eest.
<D>
fraktsiooni GUE/NGL nimel. - (FI) Härra president, volinik, taaskord on käes see aeg aastast, kui kontrollikoda annab negatiivse hinnangu eelmise aasta kulutuste seaduslikkusele ja asjakohasusele.
Kevadel on parlamendil aeg kinnitada asjaomaste osapoolte eelarve täitmise aruanded olenemata negatiivsest avaldusest.
Vähemalt on olnud nii viimastel aastatel, välja arvatud ühel aastal, kui toimusid valimised.
Ma sooviksin teie tähelepanu juhtida joonistele V ja VI kontrollikoja aruande lisas, mille järgi on arvutatud liikmesriikide osamaksud.
Liikmesriikide maksud, sealhulgas need, mis on kehtestatud kaupade veole teistesse liikmesriikidesse, on lisatud tavapärastele omavahenditele.
See annab eksitava pildi tegelikust osamaksust, mille mõned liikmesriigid kandnud on, eelkõige Holland ja Belgia, seda eriti kui võetakse arvesse põhjendamatult suurt 25% tariifistikku.
Samuti on raske nõustuda arvutamismeetodiga, mis ilmselt pärineb komisjonilt ja ei võta liidu kulutustes arvesse halduskulusid selles kontekstis.
Auditi tulemused ei räägi üheselt ja selgelt kogu tõde vahendite kasutamise kohta, seega sisaldavad need ka poliitilisi elemente.
Hea märk on see, et riiki, kes ei ole põllumajanduskulutuste suhtes nõuetekohaselt kohaldanud haldus- ja kontrollisüsteemi, nimetatakse nimepidi, teisisõnu Kreeka.
Näiteid põllumajandusmaksete väärkasutamise kohta, mida kontrollikoja president oma ettekandes nimetas, on vaja parandada.
Probleemid ei hõlmanud mitte ainult golfiklubisid, volinik Kallas.
Heaks näiteks audiitorite soovituste positiivse mõju kohta on tähelepanu, mida pööratakse parlamendiliikmete abide tasustamisele.
Läbivaadatud eeskirjad on lihtsalt liiga ranged, kuid parem see kui hooletuse lubamine.
(Aplaus)
<D>
komisjoni liige. - Proua juhataja, vaid aasta pärast iseseisvuse väljakuulutamist on olukord Kosovos ja kogu Lääne-Balkanil mõnele intsidendile vaatamata üldiselt stabiilne ja kontrolli all.
Euroopa Liidu kohalolek Kosovos muutub ÜRO kohaloleku vähenedes pidevalt olulisemaks.
ELi eriesindaja asub Prištinas ning ELi õigusriigimissioon (EULEX) tegutseb kogu Kosovos ja hakkab täiskoormusel tööle märtsi lõpul.
Stabiilne mitmerahvuseline Kosovo on Euroopa Liidu jaoks kõige tähtsam.
Parim võimalus, kuidas Kosovo saab Euroopaga lõimuda, on luua demokraatlik mitmerahvuseline ühiskond, kus austatakse õigusriigi tavasid, tehakse naabritega rahumeelselt koostööd ning aidatakse hoida piirkonna ja Euroopa stabiilsust.
See hõlmab laialdasi meetmeid kõikide Kosovo kogukondade tuleviku kindlustamiseks, mis loob aluse jätkusuutlikule majanduslikule ja poliitilisele arengule.
Komisjoni 2008. aasta novembri arenguaruanne andis võimude arvates objektiivse ja õiglase hinnangu saavutatule ja eesseisvatele ülesannetele.
Kosovo võimud on võtnud endale kohustuse need ülesanded täita ja teha seda koostöös komisjoniga.
Eraldame Kosovole ühinemiseelse abi rahastamisvahendi alusel märkimisväärseid vahendeid, mis on osa rahastajate konverentsil 2008. aasta juulis kokkulepitud 1,2 miljardist eurost.
2008. aastal toetati Kosovos ühinemiseelse abi rahastamisvahendiga projekte kokku 185 miljoni euro väärtuses, mis on kolm korda rohkem kui sellele eelnenud aastal.
2009. aastal eraldame veel 106 miljonit eurot.
Selle raha haldamise eest vastutab ainuüksi komisjoni Prištinas asuv kontaktasutus, kes töötab nüüd täiel jõul ja kellel on olemas kõik vajalikud kontrollisüsteemid ning kes võtab selle töö üle Euroopa Ülesehitusametilt.
Komisjoni tunneb heameelt siin Euroopa Parlamendis täna arutatud resolutsiooni projekti üle.
Selles käsitletakse paljusid teemasid, mis on ka meie arust olulised, näiteks Kosovo kultuuripärandi säilitamine, avaliku halduse võime parandamine, kogukondadevahelise lõimumise parandamine, mitmerahvuselise hariduse olulisus ning romi perede täbar olukord riigi põhjaosas asuvates pliiga saastunud põgenikelaagrites.
Komisjon tegeleb kõikide nende teemadega väga tõsiselt.
Ehk räägiksin mõne sõnaga neist kõigist järgemööda.
Komisjon on tihedas koostöös Euroopa Nõukoguga rahastanud 2004. aastast alates usu- ja kultuurimälestiste taastamist programmi raames, mille eelarve on kümme miljonit eurot.
2008. aastal rahastamine jätkus ja jätkub ka 2009. aastal täiendava 2,5 miljoni euroga, mida saab kasutada lisaprojektide rahastamiseks.
Me leiame, et see on üksmeele saavutamise väga oluline osa, ja oleme toetanud Kosovo kultuuripärandi andmebaasi loomist.
Kõne alla võivad tulla ka kalmistud, et tagada nende korralik taastamine ja säilimine.
Tahaksin tänada Euroopa Parlamenti ELi 2008. aasta eelarve raames eraldatud kolme lisamiljoni eest kultuurimälestiste taastamiseks sõjas kahjustada saanud Lääne-Balkani aladel.
Komisjon on eraldanud sellest summast poole - 1,5 miljonit eurot - Kosovo kultuuriministeeriumiga koos paljurahvuselises Prizreni linnas läbiviidava ühisprojekti jaoks.
Täname teid selles rubriigis eraldatud lisasumma eest, mis kuulub samuti selle aasta eelarvesse.
2007. aasta ühinemiseelse abi rahastamisvahendi toel viib komisjon ellu projekte, millega lihtsustatakse Kosovos ümber asuma pidanud inimeste naasmist ja taaslõimimist; kokku 3,3 miljoni euro eest.
Oleme arvestanud nelja miljoni lisaeuroga 2008. aasta ühinemiseelse abi rahastamisvahendist ja kahe miljoni euroga 2009. aasta ühinemiseelse abi rahastamisvahendist.
See raha aitab parandada ka kohaliku tasandi võimet naasjad uuesti kohalikku sotsiaalsesse ja majanduslikku keskkonda lõimida.
Sooline võrdõiguslikkus on meie tegevuskavas ka tähtsal kohal.
Komisjon on andnud Kosovo soolise võrdõiguslikkuse ametile tehnilist abi.
Ta on demokraatia ja inimõiguste Euroopa rahastamisvahendi raames toetanud ka mitut vabaühendust, kes tegelevad soolise võrdõiguslikkuse ja naiste õiguste valdkonnas.
Mis puudutab avaliku halduse võimet, siis komisjon jälgib Kosovo avaliku halduse reformi strateegia ja tegevuskava elluviimist.
Oleme juhtinud ametiasutuste tähelepanu sellele, et hädavajalik on võtta vastu avaliku teenistuse seadus.
Piirkondliku avaliku halduse kooli asutamises osaledes teeme koostööd ka Kosovo avaliku halduse instituudiga.
Erilist tähelepanu pööratakse kohaliku omavalitsuse ja halduse ministeeriumile, mida toetame peaaegu miljoni euro suuruse projektiga.
Komisjon teeb märkimisväärseid pingutusi, et aidata Kosovo haridussüsteemi reformida.
Meie rahaline abi on ulatuslik.
Selle eesmärk on parandada nii materiaalseid tingimusi kui ka õpetamiskvaliteeti esimeses, teises ja kolmandas kooliastmes ning kutsekoolides, samuti tugevdada kultuuride paljususega seotud tahke, mis on üksmeele saavutamise põhieeldus.
Pärast juulis toimunud rahastajate konverentsi lõi Maailmapank mitme rahastajaga usaldusfondi laiema sotsiaalse sektori, sealhulgas hariduse jaoks.
Viie miljoni euroga on komisjon üks fondi põhiinvestoreid.
Kokku ulatub ELi abi Kosovo haridusele 2006.-2010. aastani 30,5 miljoni euroni.
Toetame ka mitmerahvuselise Euroopa Ülikooli kolledži avamist, kui kõik kohalikud huvirühmad on jõudnud kokkuleppele, et muuta see projekt jätkusuutlikuks.
Romi perede halb olukord riigi põhjaosas asuvates pliiga saastunud põgenikelaagrites on tõeliselt murettekitav küsimus.
Komisjon aitab aktiivselt leida kõigile vastuvõetavat kiiret ja püsivat lahendust.
Palusime juba kõikidel asjaosalistel seda teemat mitte politiseerida, vaid tegutseda üksnes romi perede huvides.
Viimasena ütlen, et Kosovo saab kasu ka meie mitme abisaajaga programmidest, mis hõlmavad Lääne-Balkanit ja Türgit ning mille raames rahastatakse romide kodanikuks registreerimist.
Meie abi Kosovo romidele hõlmab ka haridust.
Koos Euroopa Nõukoguga toetame romi laste hariduse, sealhulgas emakeelse hariduse kvaliteedi parandamist.
Minu arvates on see kõik väga kooskõlas teie ettepanekutega.
Austatud Euroopa Parlamendi liikmed, tänan teid tähelepanu eest ja ootan teie küsimusi.
<D>
kirjalikult. - (SV) Kui ELi partnerlusleping koheselt lõppeks, oleksid sellel tõsised tagajärjed mitmele arengumaale ja paljudele inimestele.
Me ei saa seetõttu lihtsalt öelda "ei” lepingutele, mille EL on teiste riikidega kalandusvaldkonnas sõlminud.
Käsitleme aga väga tõsiselt teadusraporteid, mis näitavad, et mered püütakse kalast tühjaks.
Tahame seega ELi kalanduspoliitikat muuta nii, et see tooks kaasa kalavarude taastumise.
See peab moodustama osa suurest läbivaatamisest.
Me ei arva, et ELi kalanduslepingud oleksid pikas perspektiivis rakendatavad vahendid vaesusega võitlemisel ja arengu toetamisel.
Tahame seetõttu toetada säästvat arengut riikides, mille jaoks kehtivad ELiga sõlmitud kalanduslepingud on peamiseks sissetulekuallikaks, ELi kaubandus- ja abipoliitikasse muudatuste tegemise teel ning mitmesuguste partnerlusvormide kaudu.
Laevaomanikud peaksid vastutama kulude eest, mis tekivad lepingute tagajärjel, millest nad ise kasu saavad ning me tahame näha jätkuvat muutust selles suunas.
Seetõttu hääletasime 8. muudatusettepaneku poolt, kuigi see muudatus peaks leidma aset laiemas kontekstis.
<D>
fraktsiooni PSE nimel. - Härra juhataja, otsus, mille kohe vastu võtame, on väga oluline.
Sotsiaaldemokraatide fraktsioon pooldab edasilükkamist neljal põhimõttelisel põhjusel.
Esimene on meie oma parlamendi tõsiseltvõetavus ja roll.
On väga oluline öelda kohe algusest peale, mida parlament saab ja ei saa teha.
Mida ta saab ja peab tegema, on ka nõukogude arvepidamise demokraatlik kontroll, hoolimata kehtivale suulisele kokkuleppele.
Teine põhjus on institutsioonidevaheline tasakaal.
On oluline, et me ei tee midagi, mida me parlamendina teha ei saa, kuid on samuti väga oluline öelda, et meie õiguseks on omada seisukohta, omada arvamust nõukogu arvepidamise kohta siis, kui antud arvepidamine puudutab tegevust ning juhul kui antud tegevusega seotud arvepidamine tuleb arvesse võtta.
See kujutab endast demokraatlikke põhimõtteid ning see on midagi, mida me kohe teeme.
Seega ei ütle me, et me tahame teha midagi muud.
Ütleme, et tahame täita oma kohustust.
Kolmas põhjus on Lissaboni lepingu austamine ja ettevalmistamine.
Te teate väga hästi, kolleegid, et Lissaboni lepinguga saab ühine välispoliitika palju suurema sügavuse ning palju suurema hoo.
See kujutab endast palju tähtsamat ühispoliitikat ja me ei saa algusest peale öelda, et parlamendil ei ole sellele poliitikale mingisugust mõju.
Meil peab olema võimalus nüüd öelda, mis parlamendi roll on.
Viimane - ja tõenäoliselt kõige olulisem argument - on läbipaistvus kodanike ees.
Meie roll parlamendina on aruandekohustus kodanike ees.
Me ei saa ega tohi kodanikele öelda, et suured ühispoliitikad, nagu välis- ja kaitsepoliitika, jäävad meie parlamendi demokraatlikust kontrollist välja.
Seega sellel neljal olulisel põhimõttelisel põhjusel arvame, et peame hääletama edasilükkamise poolt.
<D>
fraktsiooni IND/DEM nimel. - (FR) Proua juhataja, kiidusõnad pr Gomesile, kuid ma tahaksin ka esitada üldise küsimuse.
Tahaksin küsida, keda Hiina valitsus lollitada püüab.
Noh, mul on sellest hea ettekujutus: mina arvan, et nad püüavad kõiki lollitada.
Valitsus on muutnud naerualuseks Euroopa Komisjoni, mis, tuleb tunnistada, oli äärmiselt naiivne ja leebe tekstiilikvootide küsimuses.
Ta naeruvääristab rahvusvahelise kaubanduse eeskirju - kui neist mõned veel eksisteerivad - pidevalt mitte kontrollides, kas Hiina eksporti toodetakse kooskõlas importivate riikide kvaliteedi- ja ohutusnormidega, seda iseäranis mänguasjade puhul, kinnitades nii vabakaubanduse absurdsust.
Hiina valitsus muudab naerualuseks Prantsusmaa, organiseerides Pariisis Prantsusmaa-vastaseid meeleavaldusi, sest teda ärritasid Prantsusmaa protestid seoses Tiibeti, mida Hiina jätkuvalt rõhub, elanike väärkohtlemisega.
Ta naeruvääristab kogu maailma, sest teab, et maailma juhib turg ja et see ihkab Hiina turgu.
Seega teeb Hiina valitsus just seda, mida tahab.
Selle domineerimine saab olema veelgi täiuslikum, kuna Hiina valitsusel on poliitilise kavaluse teel õnnestunud üle trumbata Euroopa, hr Michel, Aafrikasse jõudmisel, saavutades nii kontrolli meie põhitoiduainete üle.
Ja kes saab teda süüdistada?
Ta vaid lõikab kasu meie nõrkusest ja viimasena, aga mitte sugugi vähem tähtsana, Euroopa ja eriti Prantsusmaa rumalast ja ohtlikust tagasitõmbumisest mandrilt, mis saab 21. sajandil meie jaoks üha olulisemaks.
<D>
komisjoni liige. - Proua president, sooviksin alustada järgmiste konkreetsemate sammudega.
Pärast Rio kohtumist toimuvad läbirääkimised järgmisel kuul Genfis, et koguda seisukohti Rio kohtumise kohta ning valmistada ette järgmine kohtumine New Delhis.
Komisjon osaleb nõuanderühmas, mis assisteerib ÜRO peasekretäri IGFi ettevalmistamisel.
Nagu me oleme seda teinud alates ülemaailmsest infoühiskonna tippkohtumisest, teavitame me loomulikult liikmeid selle kohtumise tulemustest.
Sooviksin nüüd vastata parlamendiliikmete esitatud konkreetsetele küsimustele, alustades proua Trautmanni küsimusega.
Me tervitame tõsiasja, et proua Trautmann käsitles oma avakõnes "asjade interneti” teemat ning võimalust arutleda seda teemat IGFis järgmisel aastal.
Proua Trautmanni kõne teise poole suhtes sooviksin öelda, et mitmetes kohtades on tekkinud piirkondlikud IGFid ning see näib olevat kasulik viis keskenduda Interneti valitsemise küsimustele, mis on konkreetsete piirkondade jaoks väga tähtis.
Komisjon toetab seda ideed väga.
Liikudes edasi härra Savi juurde, oleme täiesti nõus tema väitega ning just seepärast on komisjon pühendunud e-rakenduste arendamisele laiaulatuslike programmide ja õigusaktide abil.
Härra Czarneckile: komisjon võtab osa kõikidest lastekaitse algatustest.
Viisime teema IGFi päevakorda ning me teeme peatselt ettepaneku uuendatud kava kohta, milles käsitletakse laste kaitsmist Interneti ohtude eest.
<D>
Proua juhataja, ma tuleksin tagasi selle juurde, mida ütles härra Watson.
Ka temal oli oma osa.
Kuigi te pole meie parlamendikomisjoni liige, mõjutasite siiski meie tööd ja aitasite meil kompromissini jõuda.
Muidugi oli tähtis roll ka neil töötajatel, kes aitasid mul kokkulepet saavutada.
Ma võin vaid korrata volinik Verheugeni öeldut.
Komisjon kinnitas kogu protsessi vältel selgelt, vähemalt mulle, et kui nõukogu ja Euroopa Parlament jõuavad kokkuleppele kaugemaleulatuvas kompromissis, sealhulgas täielikus keelustamises, siis toetaks komisjon seda.
Selles küsimuses olid asjad minu ja komisjoni vahel täiesti selged.
Ma tahaksin teile kõigile tuua veel vaid ühe näite selle kemikaali kohta.
Kui ma avaksin siin tohutu suures saalis üheainsa ühekilose anuma ja kallaksin selle pinkidele, siis oleks juba selle koguse puhul ohutuks peetav piirnorm ületatud.
See kemikaal on nii mürgine.
Selle arutelu lõpetuseks kutsuksin komisjoni üles tagama, et erand, mida osa liikmesriike professionaalse kasutuse lubamiseks taotleb, tühistatakse, kui ilmneb, et neid uusi rangemaid reegleid pidevalt rikutakse.
Igaüks meist teab ja kõik uuringud näitavad seda, et kui diklorometaani kasutatakse nõuetekohaselt, töötajate tervist säästval moel, siis on see kemikaal liiga kulukas ja keskkonnale kahjulik.
Kui diklorometaani suhtes rakenduvad õiged turutingimused, s.t kui õigusakte täidetakse, siis ilmneb, et see aine ei ole konkurentsivõimeline ning diklorometaanist loobutakse kiiresti ja see asendatakse alternatiividega.
Ma kasutan võimalust ja kutsun komisjoni üles õigusaktide täitmist tagama.
Kui seda tehakse, siis kaob diklorometaan järk-järgult iseenesest ja lühikese aja jooksul turult.
<D>
(RO) Osaliselt olen ma raportööriga nõus.
Ma soovin öelda, et ELi 2020. aasta strateegia eesmärkide saavutamiseks vajame teadmisi ja uuendustegevust.
Me ei räägi teadmiste ostmisest, vaid turunõuetega kohandatud haridussüsteemi investeerimisest.
Praegu on Euroopa Liidus teadlastele ja üliõpilastele pakutavad tingimused vähem atraktiivsed kui nende kolleegidele Ameerika Ühendriikides pakutavad.
Rahapuudus on üks peamistest põhjustest.
Eurooplased võistlevad üksteisega parimate jalgpallurite ligimeelitamises, nagu rõhutas ka Euroopa Komisjoni president José Manual Barroso.
Nad kaotavad aga oma teadlased ameeriklastele.
Sel põhjusel on Euroopa ülikoolide ümberkujundamine absoluutselt hädavajalik, et nad saaksid ühiskonnas ning teadmistel ja uuendustegevusel põhinevas majanduses mängida otsustavat rolli.
Üks lahendus tööandjate - kes usuvad, et ülikoolihariduses ei arvestata tööturu nõudmisi ja ei valmistata üliõpilasi toime tulema praeguse keskkonnaga - rahulolematuse leevendamiseks on see, kui ülikooli õppekavades pakutakse üliõpilastele võimalusi töötada praktiliselt VKEdes.
<D>
fraktsiooni IND/DEM nimel. - Härra juhataja, mul on väga hea meel tõdeda, et Ühendkuningriik jääb selle määruse kohaldamisalast välja, sest ta ei kuulu Schengeni alasse.
Briti valitsus on siiski öelnud, et ta peab määrusega sammu, tagamaks, et tema dokumente ei peetaks teisejärgulisteks.
See tähendab, et tema arvates on ettepanekud esmajärgulised, ja seetõttu on määruse sisu talle igal juhul siduv.
Ent nagu selgub käesolevast raportist, kerkib seoses biomeetriliste andmete ehtsuse ja nende kontrollimisega igasuguseid probleeme.
Milliseid algdokumente kasutatakse taotleja isiku esialgseks tuvastamiseks ja kuidas saab veenduda nende ehtsuses?
Kui pass on juba välja antud, ei ole sellest enam eriti kasu, välja arvatud juhul, kui passi andmeid saab võrrelda omaniku isikuandmetega teatud riiklikus või keskandmebaasis.
Raportis tunnistatakse, et selliste andmete hoidmiseks peaksid olema äärmiselt turvalised andmekandjad, kuid me kõik teame Ühendkuningriigi kogemusest, et sellist asja nagu äärmiselt turvaline andmekandja niisuguste andmete säilitamiseks ei ole olemas.
Paari viimase aasta jooksul on valitsuse andmebaasidest kaduma läinud või avalikustatud sõna otseses mõttes miljonite inimeste isikuandmed ja väga tundlikud andmed.
Ühendkuningriigis teavad kõik, et nende isikuandmed ei ole valitsuse kätes turvalised.
Selles raportis ei räägita biomeetriliste andmete usaldusväärsusest.
Tegelikult ilmnes Ühendkuningriigi passiameti biomeetriliste andmete registreerimise katse käigus 2004. aastal, et näotuvastus ebaõnnestus ühel juhul kolmest, sõrmejälgede puhul ebaõnnestuti ühel juhul viiest ja silmaiirise skaneeringute puhul ühel juhul kahekümnest.
Biomeetriline tuvastamine on väljapaistev idee, kuid tegemist ei ole nurjumiskindla mehhanismiga, nagu me võiksime arvata.
Seetõttu hääletab Ühendkuningriigi Iseseisvuspartei selle raporti vastu.
<D>
Suur tänu, härra juhataja, ning ma tänan ka proua Agnelillit tema raporti eest.
Tervitan tõsiasja, et Sloveenia eesistujariigina valis üheks oma prioriteediks küsimuse laste viibimisest relvastatud konfliktides, mis oli ka üheks minu teemaks.
Minu arvamus väliskomisjoni nimel puudutab ka vajadust registreerida laste sünnid.
Registreerimata lapsed on nähtamatud ja seetõttu saavad neist tihti seksuaalse kuritarvitamise või inimkaubanduse ohvrid; neid vangistatakse koos täiskasvanutega ja kasutatakse tegevsõduritena relvajõududes, kuna on võimatu kindlaks teha, kas nad on juba täiskasvanud või mitte.
Lapse sünnitunnistus tagab lapsele tema nime ja rahvuse, nagu ka juurdepääsu näiteks arstiabile.
Mul on aga kahju, et raport võetakse vastu alles jaanuaris: enamik arvamuste üle on juba hääletatud ja need edastati parlamendikomisjonile enne suve, seega oleks raporti saanud varem vastu võtta.
Laste õiguste küsimusele on vaja kiiresti vastust.
Üheks näiteks selle kohta on hiljutine 100 Tšaadi lapse Prantsusmaale toimetamise juhtum.
Teo eesmärgiks oli aidata mahajäetud peresid Darfuris; lapsed - orvud - oleksid läinud kasuvanemate hoole alla Euroopas.
ÜRO tegi aga kindlaks, et enamik juhtudel ei olnud lapsed orvud ega pärit Darfurist, vaid naaberriigist Tšaadist.
Laste õiguste küsimusele kiire lahenduse leidmine ei ole vaid arengumaade vajadus: see on ka meie vajadus.
<D>
(FR) Austatud juhataja, Prantsusmaa eesistumine tuli suurepäraselt toime.
Sellele järeldusele ei ole jõudnud vaid mõned vastuolulised hääled.
27 liikmesriiki on oma erimeelsustest üle saanud ning mitmeid eeskujulikke otsuseid vastu võtnud.
Mis kliima ja energia paketti puutub, siis teeb Euroopa oma esimese sammu ning tuleb öelda, et see on suur samm.
Nüüd on Euroopal vahendid oma keskkonnavastutuste kandmiseks, toomata samas majandust ohvriks.
Nüüd saame võtta selles küsimuses juhirolli ning kanda teisi kontinente jätkusuutliku arengu suunas.
Lisaks pakub ka Iirimaa välja lahendust senisest isolatsioonist pääsemiseks.
Meie sõbrad Iirimaal otsustavad taas Lissaboni lepingu üle, kuid seekord on kõik kaardid nende käes, kuna põhimõtteliselt on kõik teised liikmesriigid oma otsused langetanud.
Praegused kriisid näitavad meile, et Euroopa Liit vajab tõhusaks toimimiseks kõige paremaid institutsioonilisi vahendeid - seda nüüd rohkem kui kunagi varem.
Euroopa Ülemkogu võttis vastu massiivse koordineeritud majanduse taastamiskava, mis põhineb pikaajalistel investeeringutel tootmisesse ja toetustesse, mis on suunatud kõige raskemini kannatada saanud tööstussektoritele.
President Sarkozy tõstatas teatud käibemaksumäärade alandamise küsimuse ning olen temaga selles suhtes ühel meelel.
Loodame, et majandus- ja rahandusministrid saavutavad märtsis kokkuleppe, mille sõlmimine paistis riigi- või valitsusjuhtidele möödunud nädalavahetusel veel võimatuna.
Eurooplaste ees seisvad väljakutsed annavad Euroopa Liidule võimaluse näidata oma kodanikele, et nad on rohkem ühinenud, rohkem reageerimisvalmis ning valmis neid kaitsma.
Oleme tänulikud Prantsusmaa eesistumisele selle uue dünaamilisuse algatamise eest!
Nagu härra Sarkozy, nii loodame ka meie, et ei näe niipea neid möödunud nõukogu kohtumisi, mis kestsid kella neljani öösel ilma mingeid tulemusi saavutamata.
Viimase kuue kuu jooksul on Euroopas toimunud täielik muutus väljavaate, ulatuse ja usaldusväärsuse seisukohalt.
Selle eest oleme tänu võlgu Prantsusmaa eesistumisele ning teame väga hästi, et see roll ei ole neile midagi uut.
<D>
Austatud juhataja, tahaksin tervitada president Sarkozyd jälle Strasbourgis ja õnnitleda teda tegevusse asumise puhul koos parlamendiga, selle puhul, et ta on oma ideedega siiras, kuigi ta teadis, et täiskogu ei suhtu nendesse ideedesse üksmeelselt.
Liiga kaua oleme me langenud mineviku läbikukkunud ideede auku, ebaõnnestunud nägema uusi piire, mis on meie ees ja neile väljakutsetele pea püsti vastu astuda.
Me oleme mänginud turvaliselt, langedes tagasi kas mineviku imperialistlike ideaalide või post-fašistlike käskude või isegi, ma söandan öelda, uue 20. sajandi mõtlemise mugavasse alasse inimelu ja inimõiguste suhtes.
Maailma keerukuse pärast on tänapäev väga raske ja palju mitmekesisem, kui see, mida võib pakkuda ükski ainus ideoloogia või ükski ainus kava.
Tegite õigesti, kui ütlesite, kui tähtis on teha koostööd teiste valitsustega kogu maailmas: Hiinaga, et lahendada Tšaadi ja Sudaani probleem, tagades, et Aafrika ja arengumaailmaga seotud probleemidega tegeletakse pea püsti.
Me mälestame täna seitset rahuvalvajat Sudaanis, kes kaotasid oma elu ÜRO mandaadi all, lihtsalt seetõttu, et valitsused ei suutnud õigeaegselt sekkuda ning Tšaadi ja Sudaani võimudele survet avaldada, et nad kaitseksid põgenike ja varjupaigataotlejate elusid.
On väga kena rääkida siin parlamendis ähmast juttu sisserände tähtsusest ja inimeste vaba liikumise lubamisest.
On parem, kui me lubame inimestel koju jääda.
Ma olen Iirimaalt, riigist, mis on pidanud sadade aastate jooksul eksportima 12 miljonit inimest.
Mitte keegi neist ei tahtnud Iirimaalt lahkuda.
Nad olid sunnitud Iirimaalt lahkuma.
Kui me anname inimestele võimaluse jääda oma maale, toetades neid poliitiliste mehhanismide kaudu, mis me loome, kas siis kaubanduses või teistel aladel, siis saame me seda teha.
Lõpetuseks, austatud eesistuja, te rääkisite varem, kuidas te tundsite, et teie positsiooni õiguspärasus Lissaboni lepingu ratifitseerimise toomises parlamendi ette oli ainus viis seda teha.
Ma olen teiega nõus.
See on Prantsusmaa õigus.
Aga sama legitiimne on õigus korraldada referendum ja seda tuleks alati kaitsta.
See ei ole kas/või.
Iirimaa tulemusega seoses on probleemid ja raskused, aga see ei ainult probleem Iirimaa suhete osas Euroopaga.
See on rahva ja Euroopa sügavama ebamugavuse peegeldus.
<D>
fraktsiooni UEN nimel. - (PL) Euroopa Parlamendi resolutsiooni ettepanek Ida-Timori kohta on täiesti asjakohane.
Selles seletatakse selle riigi inimeste traagilist saatust ja riigi asutuste, rahvusvaheliste institutsioonide ja rahuvalvejõudude võimetust.
Sisekonflikt ikka veel kestab, vaatamata paljudele jõupingutustele ja olulisele rahvusvahelisele abile.
Inimesed kaotavad elu, elatusallikaid hävitatakse ja kahjustatakse kultuuripärandit.
Riigis valitseb laiaulatuslik vaesus, mis mõjutab ligikaudu 80% elanikkonnast, tööpuudus, pettumus ja kirjaoskamatus.
Kõigel sellel on negatiivne mõju inimestele, mis toob kaasa meeleheite ja mässule kihutamise.
Ida-Timori elanikud tahavad elada rahus ja harmoonias.
Nad tahavad töötada, õppida ja arendada oma riigi majandust.
Et see saaks juhtuda, tuleb riigi demokraatlikku võimu tugevdada ja suurendada rahvusvaheliste institutsioonide abi.
Käesoleva resolutsiooni esitajad nõuavad seega õigusega, et Ida-Timorile oleks tagatud poliitiline, tehniline ja rahaline abi.
Nad tuletavad ka meelde, et nii Euroopa Liit kui ka Ühinenud Rahvaste Organisatsioon on avalikult võtnud kohustuse toetada valitsuste sõltumatust, demokraatiat ja õigusriiki.
Fraktsioon Liit Rahvusriikide Euroopa eest toetab seda resolutsiooni.
<D>
Tänan teid, austatud juhataja!
Ma kujutan ette, et kui tema kord tuleb, siis tänab teid ka Didier Reynders.
Ma soovin parlamenti tänada võrratult asjaliku lähenemisviisi eest neil üsna pikkadel läbirääkimistel, millest annab tunnistust äsjane arutelu.
Wolf Klinz rääkis ennist suuremast läbipaistvusest.
Ma olen alati uskunud, et läbipaistvus on kogu finantssektoris vastutuse ülioluline koostisosa.
Sel põhjusel teeme selles sektoris praegu koostööd, et tagada läbipaistvus, seada inimesed tähelepanu keskmesse, ehkki nad ei ole sellega arvatavasti harjunud.
Erinevalt Marta Andreasenist ei arva ma, et läbipaistvus võib takistada finantssektori konkurentsivõimet.
Ma arvan, et see mõjub üsna vastupidiselt.
13. jaanuaril selgitasin teile, et Euroopa on finantssektori jaoks atraktiivne: see on meie konkurentsieelis maailma teiste piirkondade ees.
Finantssektor on huvitatud sellest, et järk-järgult, tükk tüki haaval - sest, head kolleegid, meie töö ei ole veel tehtud - luua tervemad, läbipaistvamad ja usaldusväärsemad aluspõhimõtted.
Tegelikult on minu arvates need aluspõhimõtted sageli eetilisemadki.
Nagu Burkhard Balz meile meelde tuletas, on see esimene kord, kui me selles olulises sektoris oleme rakendanud ELi eeskirjad.
Need eeskirjad mängivad elutähtsat rolli, et täita mitmed kaugeleulatuvad eesmärgid ja saavutada reaalset edasiminekut - sõna, mida Udo Bullmann ennist kasutas, et kirjeldada tööd, mida parlament koos nõukogu ja komisjoniga on ära teinud.
Edasiminek tähendab süsteemse riski järelevalve parandamist; see tähendab suuremat kaitset investoritele, millele juhtis tähelepanu Sharon Bowles.
See tähendab märksa suuremat läbipaistvust erakapitali investeerimisfondide sektoris.
Gunnar Hökmark rõhutas selle sektori tähtsust.
Ja viimaseks - see tähendab institutsioonilistele investoritele reaalse ühtse alternatiivsete investeerimisfondide turu kujundamist.
Syed Kamall kordas oma muret - ja ma jagan seda -, et diskrimineerimist ei tohiks olla.
Diskrimineerimise asemel on meil lihtsate nõuete kogum.
Ma arvan, et see on õige lahendus.
Ma tahaksin kõigile neile, kes lootsid kaugemale minna, meelde tuletada, et tegemist on kompromissiga, dünaamilise kompromissiga.
Me ei ela täiuslikus maailmas, nagu Evelyn Regner meile just meelde tuletas.
See on tõsi.
Me võisime ju tahta palju suuremat edasiminekut võrreldes sellega, mida näeme homme hääletusele tulevas kompromisstekstis, kuid see on dünaamiline kompromiss, ja läbivaatamist käsitlevad klauslid tähendavad seda, et õigusakt areneb aastate jooksul edasi.
Ma võin Sven Giegoldile ja Jürgen Klutele öelda, et arutelud jätkuvad ning et eriti naaseme passiivse turustamise ja Euroopa Väärtpaberiturujärelevalve Asutuse (ESMA) juurde.
Viimasele punktile juhtis äsja tähelepanu Othmar Karas, kusjuures Robert Goebbels meenutas meile enne õigusega ESMA tähtsust.
Robert Goebbels, mainisite 11s eri kategoorias 72 konkreetset volitust.
See tähendab, et ESMA-l on reaalsed volitused ja me oleme selle eest suures osas tänu võlgu parlamendile.
Nii et lubage mul teist igaühte tänada!
Ennist avaldasid peaaegu kõik sõnavõtjad kõigist fraktsioonidest - isegi need, kes tõenäoliselt selle teksti poolt ei hääleta - tänu Jean-Paul Gauzèsile tema vastuvõtlikkuse eest, tema asjatundlikkuse eest ja nende heade suhete eest, mida ta on loonud.
Ma kardan, et tal ei ole aega isapuhkust võtta, sest lähinädalatel tuleb veel palju tööd teha.
Tahaksin siiski avaldada tänu kogu komisjoni meeskonnale, kes koos minuga töötas ja täna siin on, ning tahaksin ühtlasi lisada oma hääle, isiklikult ja Euroopa Komisjoni nimel, tänusõnade koorile, mis on suunatud raportöör Jean-Paul Gauzèsile austusavaldusena tema suurepärase töö eest!
(Aplaus)
<D>
nõukogu eesistuja. - Härra juhataja, ma tahaksin tänada parlamenti võimaluse eest käsitleda sel istungjärgul suhteid Venemaaga.
Nagu te kindlasti teate, arutas nõukogu mõni aeg tagasi põhjalikult suhteid Venemaaga, kui sätestasime Euroopa Liidu ja Venemaa vahelise uue lepingu alused ning seepärast on meie arvates oluline, et läbirääkimised uue lepingu üle jätkuvad.
Lõppude lõpuks on Venemaa meie suurim naaber, üks meie peamistest partneritest ja arvestatav osaline rahvusvahelisel tasandil.
Ajal, mil majanduskriis valmistab meile mõlemale raskusi, on selge, et vastuseis ei tee meid kumbagi tugevamaks.
Meid võiks tugevdada konstruktiivne, mõistlik ja vastastikku kasulik koostöö ning Venemaa rahvusvaheliste kohustuste täitmine.
Dialoog ja konstruktiivsed suhted on oluline vahend, mille abil kaitsta meie huve ja edendada meie väärtusi suhetes Venemaaga suunal.
See oli lühidalt peamine põhjus, miks otsustasime jätkata läbirääkimisi Euroopa Liidu ja Venemaa lepingu sõlmimiseks hoolimata sellest, mis juhtus Gruusias eelmise aasta augustis.
See kriis ja selle mõjud varjutavad kahtlemata meie suhteid.
Läbirääkimised ei õigusta mingil juhul Venemaa tegevust Gruusias, sealhulgas Abhaasias ja Lõuna-Osseetias ning ELi seisukohad on selles suhtes selgelt paigas.
Nende hulka kuulub ka kindlasti Gruusia territoriaalse terviklikkuse toetamine.
Me ootame Venemaalt vastutustundlikku käitumist ja oma kohustuste täitmist.
See tähendab eeskätt seda, et me pöörame erilist tähelepanu oma ühisele naabruskonnale Venemaaga kogu läbirääkimiste protsessi vältel.
Gruusia kriis näitas, kuidas lahendamata konfliktid võivad jääda vinduma pikkadeks aastateks ja et sõjategevus ei ole lahendus.
Me peame Venemaale tuletama meelde, et konstruktiivsetest suhetest naabritega on palju võita ja et konfrontatsiooni jätkamisest on palju kaotada.
Venemaa on juba tõestanud, et ta teab, kuidas käituda Kesk-Euroopa naabritega, kes kuuluvad nüüd Euroopa Liitu ja NATOsse.
Me nõuame jätkuvalt, et Venemaa täidaks oma rahvusvahelisi kohustusi ning austaks Gruusia ja teiste Venemaa ja ELi ühiste naaberriikide territoriaalset terviklikkust ja iseseisvust.
Venemaalt ja Gruusialt oodatakse täielikku koostööd Genfi kõnelustel.
Ma ei kavatse üksikasjalikult kirjeldada lepingut puudutavate läbirääkimiste hetkeseisu.
Komisjon, kes peab lepingu üle läbirääkimisi, oskab teid protsessiga kindlasti paremini kurssi viia.
Ma tuletan teile meelde, et oleme alles protsessi alguses ja see protsess võtab aega.
Ei maksa heituda, kui edusammud on visad tulema.
Ma olen kindel, et meie eesistumisaja lõpuks valitseb suurem selgus selles, mida kumbki pool lepinguga reguleerida soovib.
Me oleme tänulikud Janusz Onyszkiewiczile tema raporti ja selles sisalduvate soovituste eest.
Üldjoontes jagame teie muresid ja eesmärke.
Järgnevalt tahaksin esitada paar märkust uue lepingu välisjulgeolekut puudutava osa kohta, mida puudutavatel läbirääkimistel praegune eesistujariik osaleb.
On ülimalt tähtis, et uus leping sisaldaks sätet, mis tagab tõhusa dialoogi ja koostöö Venemaaga ning tugineks ühistele väärtustele, olemasolevate rahvusvaheliste kohustuste täitmisele ning õigusriigi ja demokraatia põhimõtete, inimõiguste ja põhivabaduste austamisele.
See on eriti oluline seoses meie ühise naabruskonnaga.
See on tähtis, kui soovime leida lahenduse pikaajalistele konfliktidele.
Konfliktide ennetamine on samuti oluline eesmärk.
Konflikte tuleb ära hoida poliitilise dialoogi ja ühisalgatuste kaudu.
Oleme juba teinud teatud edusamme seoses poliitilise dialoogi ulatuse ja uue lepingu välisjulgeolekut puudutava osaga.
Ent mõistagi on tõelised raskused seotud üksikasjadega.
Nüüd, kus hakkame arutama konkreetset teksti, on algamas kõige huvitavam ja raskem osa läbirääkimistest.
Arvestades, et läbirääkimised on pooleli, ei saa siinkohal avaldada üksikasju.
Ma võin aga teile kinnitada, et me püüame panna lepingusse sätted rahvusvahelise dialoogi tugevdamise, terrorismivastase võitluse, relvastuse piiramise, desarmeerimise ja massihävitusrelvade leviku tõkestamise, inimõiguste, demokraatia, õigusriigi, kriisiohje ja kodanikukaitse kohta.
ELi-Venemaa tippkohtumisel Hantõ-Mansiiskis lepiti kokku, et meie ühine eesmärk on sõlmida strateegiline lepe, mis moodustab ELi ja Venemaa edasiste suhete üksikasjaliku raamistiku ning aitab kasutada meievaheliste suhete potentsiaali.
See on jätkuvalt meie eesmärgiks, mida eesistujariik ja tulevased eesistujariigid püüavad saavutada.
Me oleme alati valmis viima parlamenti kurssi tehtud edusammudega ja oleme tänulikud teie panuse eest, mis väljendub eeskätt teie resolutsioonis.
<D>
Paruness Ashton, soovin teile ja uuele Euroopa välisteenistusele, millele me rajame suuri lootusi järjekordse Euroopa unistuse täitumise nimel, kõike head ning loodan, et Euroopa pöördub maailma poole jõulisel ja autoriteetsel ning ühtsel häälel.
Just seda ootab suur osa meie parlamendist.
Te võite olla kindel, et me aitame teid.
Tahan selgitada, miks ma jäin Euroopa ühenduste ametnike personalieeskirjade muutmist käsitleval hääletusel erapooletuks.
Arvan, et geograafilise tasakaalu soovituslikud sihtmärgid on uue institutsiooni jaoks kasulikud.
Me vajame kvaliteetset diplomaatilist teenistust, kus töötavad inimesed kõikidest liikmesriikidest, et nad saaksid edendada ELi esindatust maailmas.
Olen kindel, et välisteenistus on edukas, kui ta saab kasutada kõikide liikmesriikide kogemusi.
Mõistan, et Euroopa lõimumisprotsessi algusest on liikmesriikide arv suurenenud rohkem kui neli korda.
Seega on arusaadav, et hiljuti ühinenud liikmesriigid ei ole praegu esindatud samaväärselt kui vanad liikmesriigid.
Selle olukorra parandamiseks peab aga olema otsusekindlust ja selgelt määratletud õigusaktid.
Ma usaldan teie tahet ja otsusekindlust - mida te olete väljendanud meie ees mitmel korral - töötada selle nimel, et uues teenistuses oleksid tõepoolest kõik liikmesriigid piisavalt esindatud, et te saaksite olla kogu ELi kõrge esindaja.
Me jälgime teenistuse tegevust tähelepanelikult.
<D>
komisjoni liige. - Härra juhataja, mul on hea meel võimaluse üle selgitada, kuhu me majanduspartnerluslepinguid käsitlevate läbirääkimistega oleme jõudnud.
Mul on hea meel märkida, et nõukogu toetas eelmisel nädalal komisjoni 23. oktoobri teatises kavandatud strateegiat.
Nagu ütles eelmisel nädalal volinik Mandelson parlamendi rahvusvahelise kaubanduse komisjonile, oleme me kõnealuste läbirääkimiste poolele teele jõudnud.
Läbirääkimised edenevad väga kiiresti.
Lubage ma annan teile ülevaate selle kohta, kus me praegu oleme.
Ida-Aafrikas on alustatud vahelepingut Ida-Aafrika Ühendusega (Kenya, Uganda, Rwanda, Burundi ja Tansaania).
Me oleme väga lähedal vahekokkuleppele India Ookeani riikidega Ida- ja Lõuna-Aafrika liidu kontekstis.
Lõuna-Aafrika Arenguühenduses oleme alustanud vahelepingut Botswana, Lesotho, Svaasimaa ja Mosambiigiga.
Angola liitub niipea, kui ta on selleks võimeline.
Lõuna-Aafrika Vabariik ja Namiibia otsustavad oma osaluse üle lähipäevadel.
Seoses Vaikse ookeani piirkonnaga töötame me paralleelselt kogu piirkonda hõlmava raamlepingu ja konkreetsete turulepääsu lepingute osas, et tagada nende riikide otsene huvi, kes on olulised piirkonna kaubavahetuses Euroopa Liiduga.
Ma loodan, et kõnealused lepingud sõlmitakse lähimal ajal.
Ülejäänud piirkondade puhul on pilt ebaselgem.
Lääne-Aafrika ja Kesk-Aafrika puhul toimuvad kohtumised nn alarühmades.
On võimalik, et me suudame sõlmida kaupu käsitlevad vahelepingud kõige enam mõjutatud riikidega, mida võiks seejärel 2008. aastal laiendada kõigile majanduspartnerluslepingutele kogu piirkonnaga.
See sõltub loomulikult sellest, kas asjaomased pooled soovivad niisugust teed käia ja esitleda WTOga kooskõlas olevad turulepääsu lepingud.
Kariibi mere piirkonnas on meil leping peaaegu kõige kohta, kuid mis peamine, meil puudub leping kaubavahetuse puhul, kuna piirkonna ettepanek ei ole kooskõlas sellega, mida võib WTOs heaks kiita.
Läbirääkimised jätkuvad, kuid praegu vajame me piirkonna selget poliitilist otsust, et avada läbirääkimised, koostades WTOga kooskõlas oleva turule lubatud kaupade nimekirja.
Kõigis piirkondades kasutame me pragmaatilist ja paindlikku lähenemisviisi, et saavutada kõnealuste lepingute puhul oma eesmärk: täielikud majanduspartnerluslepingud nelja piirkonnaga.
See ajakohastab meie kaubavahetussuhteid ja muudab need arenguvõimeliseks, seega on meie eesmärk täielik kokkulepe nelja piirkonnaga.
Oleme teinud viimastel päevadel märkimisväärseid edusamme, kuid me ei saa praegu tagada, et sõlmitakse kokkulepe, mis hõlmab uut WTOga kooskõlas olevat kauplemise korda kõigi AKV riikidega.
WTOga kooskõla on kõigi lepingute peamine osa, olgu tegemist kas täielike majanduspartnerluslepingute, vahelepingute või isegi üksnes kaupu käsitlevate kokkulepetega.
Ilma selleta võime pakkuda üksnes üldiste soodustuste süsteemi.
Järgmisel nädalal otsustab üldasjade ja välissuhete nõukogu EÜ määruse üle, et rakendada AKV riikidele pakutud turulepääsu.
See on parim pakkumine, mis on kahepoolse kokkuleppe puhul tehtud: täielik tollimaksu-/kvoodivaba juurdepääs koos üleminekuperioodidega üksnes kahe toote (suhkru ja riisi) puhul.
Me teeme kokkulepete sõlmimiseks jätkuvalt kõik võimaliku.
Meie pakkumine on laual ja hetkel, kui üks AKV riikidest esitab WTOga kooskõlas oleva pakkumise kokkuleppe sõlmimiseks, võime teha kiiresti nõukogule ettepaneku selle kohta, et kõnealuse riigi suhtes tuleks kohaldada majanduspartnerluslepingu turulepääsu määrust.
Me oleme väljendanud oma tahet töötada alapiirkondadega, kui AKV riigid seda soovivad.
Me oleme nõustunud jätkama läbirääkimisi pärast 1. jaanuari 2008 teistes küsimustes, näiteks teenused, investeerimine ja muud kaubandusega seotud valdkonnad, mis moodustavad kõnealuste kokkulepete arendamise väga olulise osa.
Me oleme näidanud oma pühendumust seoses kauplemiskorra tagamisega, mis oleks võrdne Cotonou lepinguga või sellest parem iga riigi jaoks, kes meiega kokkuleppe sõlmib.
Oleme teinud ettepaneku avada oma turud täielikult ja ühitanud kaubavahetuse pakkumise suuremeelsete pakkumistega teenuste kohta.
Siiski ei saa me laiendada Cotonou kauplemiskorda, kuni me jätkame läbirääkimisi.
Majanduspartnerluslepingu puudumisel oleme teinud selgeks, et me ei saa ega taha pakkuda lahendusi, mis on ebaseaduslikud või ebakindlad.
Meie AKV partnerid vajavad toetust kokkulepete rakendamisel ning vajalike kohanduste ja reformide tegemisel.
Seetõttu töötab komisjon, et tagada Euroopa Arengufondi kaubandusabi eelkõige majanduspartnerluslepingute raames.
Sellepärast teeme tihedat koostööd liikmesriikidega, et nad annaksid lisaraha äsja vastu võetud ELi kaubandusabi strateegia raames.
Me teame, et kõnealuste läbirääkimiste lõpuleviimine tähendab keeruliste poliitiliste otsuste tegemist, kuid me tervitame nende AKV piirkondade ja riikide juhtkonda, kes on otsustanud meiega liituda ja alustada läbirääkimisi majanduspartnerluslepingute üle.
Me jätkame nende toetamist, kui nad täidavad võetud kohustusi ja kui me teeme koostööd, et tagada kaubandussuhted, mis aitavad tõepoolest nende arengule kaasa.
<D>
(PL )President, ajalugu kaldub ennast kordama.
Kolm aastat tagasi kirjutati alla Euroopa põhiseaduse leping.
ELi liikmesriikide juhid olid väga rahul ja kindlad dokumendi jõustumises.
Siiski väljendasid kaks riiki vastuseisu referendumitel
Valitsusjuhid allkirjastavad nüüd peaaegu identse teksti ja arvestavad võimalusega vältida sel korral referendumeid.
Selgelt nad alahindavad seda demokraatia põhimehhanismi.
Avalikult mõtlemisperioodiks ettenähtud aeg on maha visatud.
Selle asemel, et pühenduda konsultatsioonidele, sotsiaalsele dialoogile ja arutelule, kulutati seda manipuleerimise masinavärgi väljamõtlemiseks.
Tuleb rõhutada, et niinimetatud reformileping on väga kõrgetasemeline dokument, sest tegelikult viib see liikmesriikide suveräänsuse kitsendustele.
See annab paljud senini riikidele reserveeritud privileegid üle ELi institutsioonidele, mis ei allu tegelikult tõelisele demokraatlikule kontrollile.
Ma olen veendunud, et kui Euroopa rahvastele antaks sõnaõigus, siis homme allakirjutatav leping jagaks oma eelkäija saatust.
<D>
Lugupeetud juhataja, mu kallid kolleegid, ka mina sooviksin kindlasti kiita Stavros Dimast.
Ta esitas väga mõistliku ettepaneku.
On kahju, et keskkonnaminister Borloo ei toetanud Stavros Dimast tugevalt visade reaktsiooniliste Saksamaa ja eriti Itaalia riigipeade vastu.
Need olid Silvio Berlusconi ja Angela Merkel, kes tagasid selle, et meil on nüüd direktiiv, mille tulemusena aastal 2012, kui direktiivi normid on ammendunud, on Euroopa uue autopargi saasteainete heitkogused keskmiselt suuremad kui täna.
Kuhu küll kadus ambitsioon?
Kolleeg Langen, eelmisel korral palusin ma teil mulle tõestada, et olete sellisteks elementaarseteks arvutusteks võimeline.
Mina igal juhul jõuan vastukaaluks järeldusele, et see direktiiv ei avalda mingit survet innovatsiooniks, sest peale ambitsioonitute piirväärtuste sätestamise ei tunnistata selles mingit trahvimehhanismi ja ka seetõttu, et piirväärtust aastaks 2020 ei muudetud kohustuslikuks.
Praeguse Euroopa autotööstuse kriisi põhjustas autotööstus ise.
Ta magas maha aastakümneid kestnud surve uueneda.
Ta ei reageerinud vajadusele kaitsta kliimat või energiakriisi nõuetele ja taaskord laseme me kaugelt järgmise kümnendini mööda võimaluse tagada, et on olemas konstruktiivne surve.
Kui homme ei lepita kokku siduvat pikaajalist sihtmärki, siis ei saa minu fraktsioon selle direktiivi poolt hääletada.
Härra Dimas, mul on kahju, et see nii on.
Peame selle direktiiviga andma eeskuju.
Peame endalt küsima, kas eurooplased tõesti võtavad kliima kaitsmise sihti tõsiselt, kui nad pole oma bensiini neelavate autode ja autode kui staatusesümbolite suhtes julgemad kui meie seda käesoleva direktiiviga oleme.
<D>
kirjalikult. - Hääletasin raporti poolt, sest ma toetan tuumajaamade järkjärgulist dekomisjoneerimist.
le puhul rahvusvaheline üldsus otsustas, et neid ei ole võimalik majanduslikult mõistlike kuludega uuendada nii, et need vastaksid minimaalsetele ohutusnõuetele.
Ühinemisläbirääkimistel lepiti kokku kolme tuumaelektrijaama sulgemise ja järgneva demonteerimise tähtajad.
Aastateks 1999-2013 nähti selleks ette 2,7 miljardit eurot.
2009. aasta lõpuks on sellest 1,8 miljardit eurot juba välja makstud.
Sellele vaatamata on demonteerimisprogrammide rakendamine oluliselt hilinenud.
Euroopa Parlament kardab, et need hilinemised võivad ohustada keskkonda ja inimeste tervist.
Olen raportiga rahul muu hulgas seepärast, et parlament toetas minu eelarvekontrollikomisjonis esitatud muudatusettepanekuid ning nõudis absoluutset läbipaistvust rahaliste vahendite haldamisel ja nende ressursside kasutamisel.
Samuti võttis Euroopa Parlament vastu minu ettepaneku, et komisjon esitaks kord aastas parlamendile aruande ja teavitaks meid, kas komisjoni prognoosid selle kohta, et assigneeritud vahendid kasutatakse ära järgmise kolme aasta jooksul, osutuvad täpseks.
Raport annab aluse selle protsessi väga tähelepanelikuks jälgimiseks ja see on mitmel põhjusel väga hea.
<D>
kirjalikult. - Hääletasin kõnealuse raporti poolt, sest see sisaldab mitmeid häid ideid turismipoliitika edendamiseks.
Siiski tahan rõhutada tööstusliku pärandi olulisust ja seda, kuidas see on võimeline aitama kaasa vanade tööstuspiirkondade taastamisele ning pakkuma meile endiselt kultuuri ja ajalugu.
Tööstuspärandi säilitamine on sama oluline kui vanade artefaktide või geograafiliste nähtuste säilitamine.
Ma olen pärit piirkonnast, kus sündis tööstusrevolutsioon, mis on oluline nii paljude inimeste eluks, et seda tuleks tunnustada meie unikaalse Euroopa kultuuri osana.
Ometi on tööstusliku pärandi säilitamiseks antavad vahendid nii riigi kui Euroopa tasandil väikesed võrreldes teiste turismisektoritega.
Näiteks juhib Euroopa organ Euroopa Muuseumi- ja Turismiraudteede Föderatsioon (FEDECRAIL) maailma raudteede säilitamise valdkonnas, kuid ometi saab ta Euroopa Liidult vähe abi.
Euroopa Liit peaks tunnustama tööstuspärandi olulisust ja muutma selle turismiharu prioriteediks, nii et noored saaksid aru meie tööstusliku mineviku tähtsusest.
Kindlasti on praegu õige aeg tunnustada tööstuspärandi potentsiaali mängida olulist rolli mis tahes Euroopa tulevases turismipoliitikas.
<D>
Tuginedes mu oma isiklikule kogemusele siseturu- ja tarbijakaitse komisjoni delegatsiooni kohtumise ajal Hiinas 16.-21. märtsil 2008, hääletasin Corien Wortmann-Kooli raporti poolt, mis käsitleb äri- ja majandussuhteid Hiinaga.
ELi ja Hiina vaheline kaubandus on kasvanud oluliselt 2000. aastast saadik.
EL on Hiina suurim kaubanduspartner ja Hiina on ELi suuruselt teine kaubanduspartner.
Kuigi Hiinal on märkimisväärseid eeliseid oma liikmelisuse tagajärjel WTOs, peavad Euroopa ettevõtted ületama suuri takistusi, kui üritavad saada juurdepääsu Hiina turule, millest peamised on patendiõiguste rikkumised ja mitmetähenduslik standartide süsteem.
Tervitan kavatsust käivitada kava "Värav Hiinasse", mille eesmärk on konkreetselt rajada koolituskavasid Hiina juhtidele, et toetada Euroopa VKEde ligipääsu Hiina turule 2010. aastaks.
Raport annab soovitusi Euroopa ja Hiina vaheliste kaubandussuhete parandamiseks, mis peavad rajanema vastastikuse jätkusuutliku arengu, keskkonnapiiride austamise, kliimamuutusega võitlemise globaalsetesse normidesse panustamise, ausa majanduskonkurentsi ja kaubanduse põhimõtetel, mis vastavad meie ühistele väärtustele ning WTO eeskirjadele.
Tervitasin muudetud ettepanekut, milles EL peab Taiwani äri- ja kaubandusüksuseks ning toetab Taiwani osalemist vaatlejana asjakohastes rahvusvahelistes organisatsioonides.
<D>
Härra juhataja, daamid ja härrad, tahan regionaalarengukomisjoni nimel lisada Lissaboni lepingut käsitlevatesse aruteludesse territoriaalse mõõtme.
On tõsiasi, et kohalikud omavalitsused, vallad ja piirkonnad peavad tulema toime Euroopa õiguse ja poliitika järjest suurema mõjuga.
Sellega seoses tõestas Utrechti ülikoolis tehtud uuring, et igal aastal võtavad ühenduse organid vastu rohkem kui sada õigusakti, millel on vahetu mõju kohalikele omavalitsustele.
Seitsekümmend protsenti meie koostatud õigusaktidest ja võetud meetmetest tuleb tegelikult rakendada piirkondades, linnades ja kohalikes kogukondades.
Seetõttu võivad kohalikud omavalitsused vaidlusalust Lissaboni lepingut oma vaatepunktist näha positiivses valguses.
Tegelikult sisaldab Lissaboni leping protokolli subsidiaarsuse põhimõtte kohaldamise kohta ehk teisisõnu protokolli, mille kohaselt on õigusnormi vastuvõtmine kõrgemal, antud juhul Euroopa tasandil õigustatud üksnes siis, kui selline lähenemisviis on märkimisväärselt tõhusam ja vajalikum.
Lepingu järgi tuleb kohalike ja piirkondlike omavalitsuste ning nende liitudega pidada tulemuslikumaid konsultatsioone.
Teine kehtima hakkav säte sisaldab komisjoni kohustust vähendada igast uuest õigusaktist tulenevat finants- ja halduskoormust.
Nimetatud meetmed peaksid tagama Brüsseli suurema tähelepanelikkuse linnapeade ees seisvate tegelike probleemide suhtes ja parema valmiduse neid lahendada.
Tahan siin rõhutada ka seda, et päris kindlasti ei ole tegemist viimase aluslepingute muudatusega, mida me arutame.
Seetõttu peaksime hakkama hoolega mõtlema muudatustest, mida tuleb teha selleks, et ELi õiguslik alus oleks arusaadav, püsiv ja kõikidele kodanikele kasutoov.
Daamid ja härrad, ma ei tahaks siin hakata hindama Lissaboni lepingu häid ja halbu külgi.
Te kõik teate, et Tšehhi Vabariigi arvamus on kriitiline, kuid realistlik.
Seda kinnitas lepingu tänane arutelu ja sellele järgnenud heakskiitmine Tšehhi parlamendi senatis.
<D>
komisjoni liige. - Kuigi komisjon ei saa kommenteerida küsimuses mainitud väidetava teguviisi ulatusele, jagab komisjon muret seoses Ameerika Ühendriikide maksutoetuse mõjuga Euroopa tööstusele.
Toetus tundub hõlmavat kogu biodiislikütust, mis eksporditakse Ühendriikidest ja, muide, mida seal müüakse, sõltumata selle päritolust.
Tööstuse andmete kohaselt kasvas Ühendriikide eksport Euroopa Liitu 100 000 tonnilt 2006. aastal 1 miljoni tonnini 2007. aastal, mis võrdub umbes 15% Euroopa turust.
Minu kolleeg, volinik Mandelson, on selle küsimuse tõstatanud mitmel korral oma Ühendriikide vastaspoole, kaubandusesindaja Susan Schwabiga.
Ta on probleemi võimaliku lahendusena soovitanud muuta Ühendriikide õigusnorme, näiteks piirdudes toetuse andmisel Ühendriikides müüdava kaubaga.
Seni ei ole Ühendriigid midagi ette võtnud ja maksusoodustus kehtib endiselt.
Kui komisjon saab Euroopa Liidu tööstuselt nõuetekohaselt dokumenteeritud kaebuse, mis sisaldab piisavaid tõendeid tasakaalustatavast subsideerimisest ja kahjust, on ta valmis kaaluma subsideerimisvastase uuringu teostamist.
Auväärt parlamendiliige küsib, kas säästvuskava, mille komisjon pakkus välja oma ettepanekus võtta vastu direktiiv taastuvatest energiaallikate kasutamise edendamise kohta, mille komisjon võttis vastu selle aasta jaanuaris, lahendab küsimuses osutatud kauplemistegevusest tingitud probleemi.
Taastuvenergiadirektiiviga ettenähtud säästvuskava käsitleb biokütuste säästvuse tagamist.
Selle eesmärk on edendada säästvalt toodetud biokütuste kasutamist, pärssides samas kehva tulemuslikkusega kütuste kasutamist.
Tuletage meelde arutelu 35% üle.
Seetõttu ei saa säästvuskava käsitleda auväärt parlamendiliikme küsimuses osutatud kauplemistegevust.
<D>
komisjoni liige. - Härra president, olen väga rõõmus - ja see ei ole ainult diplomaatiline väljend -, et saan täna siin kõneleda võimalusest edendada Euroopa innovatiivsust.
Arvan, et parlamendi hääletus saab olema väga olulise tähtsusega.
Nagu härra Paasilinna mainis, oleme me praeguseks hetkeks pika tee ära käinud, aga ma tahaksin täiskogule lihtsalt meenutada, et oldi väga skeptilised, vastumeelsed ja kõhklevad ettepaneku suhtes tõhustada innovatsiooni sellise asutuse kaudu ning mul on hea meel, et meil on õnnestunud need liikmesriikide, parlamendi, institutsioonide ja partnerite esialgsed seisukohad muuta pooldavaks ja toetavaks.
Tuletan meelde Soome, seejärel Saksa ja nüüd ka Sloveenia eesistuja tehtud pingutusi.
Iseäranis tahaksin siinkohal tänada parlamendi raportööri härra Paasilinnat, kes oli väga abivalmis ja toetav, samuti tööstuse, teadusuuringute ja energeetikakomisjoni esinaist proua Nieblerit ja eelarvekomisjoni esimeest härra Böget ning kultuuri- ja hariduskomisjoni raportööri proua Hennicot-Schoepgesi.
Nende pingutuste ja panusteta ei oleks me suutnud jõuda siiani, kus me praegu oleme.
Arvan, et nüüd on võimalus näidata, et Euroopa suudab suurendada oma innovatsioonisuutlikkust globaliseeruvas maailmas ning on selle endale eesmärgiks seadnud.
Tehnoloogiline innovatsioon on majanduskasvu, töökohtade loomise ja konkurentsivõime alus ning sellele tugineb meie kodanike sotsiaalne heaolu.
Meie ettepanek on täielikult integreerida kõik kolm teadmiskolmnurga külge - haridus, teadusuuringud ja innovatsioon - ettevõtlus-, teadus- ja akadeemiliste partnerite koostöö läbi.
Need töötavad koos niinimetatud teadmis- ja innovaatikakogukondades.
Usun, et nüüd on õige hetk Euroopa Innovatsiooni- ja Tehnoloogiainstituudi käivitamiseks pärast kõiki tehtud ettevalmistusi.
Nagu teile teada, oleme selleks juba astunud samme ja ma olen parlamendikomisjoni teavitanud asjaolust, et oleme alustanud juhatuse määramist.
Hetkel koostab kriteeriume eriotstarbeline ja väga võimekas sõltumatu valimiskomitee.
Seejärel püüame moodustada 18 inimesest koosneva rühma, kes juhatusena alustaks.
Valimiskomitee töötab täiesti sõltumatult ja autonoomselt.
Arvan, et see on väga oluline institutsiooni edu ja juhatuse õiguspärasuse seisukohast.
Parlamenti ja nõukogu teavitatakse nii valimistegevusest kui selle tulemusest.
Komisjon koostab pärast valimisprotseduuri esimese sammu lõpetamist vaheraporti ning protseduuri lõppedes lõpliku raporti.
Parlamendil ja nõukogul on siis aega üks kuu soovitatud instituudi juhatuse liikmetega tutvumiseks.
Nende silmapaistvus, vaieldamatu reputatsioon, täielik sõltumatus ja suutlikkus esindada oma huvisid sektoritest, mida nad esindavad - ülikoolid, teadusuuringud ja ettevõtlus - on minu arvates väga olulised instituudi usaldusväärsuse tekitamise seisukohast nii lühemas kui pikemas perspektiivis.
Lubage mul toonitada üht üliolulist punkti.
Tahaksin ametlikult väita, et Euroopa Komisjon kavatseb igati austada määruses sätestatud juhatuse autonoomsuse ja sõltumatuse põhimõtteid ning komisjon ei mängi mingit rolli instituudi strateegilises otsustusprotsessis.
Selle põhjal tagab komisjon juhatusele selle palvel ja algetapis vajalikus ulatuses administratiivse ja rahandusliku toetuse.
Alguses peab olema tagatud mingi toetus.
Sellise toetuse eesmärgiks on võimaldada juhatusel valida esimesed teadmis- ja innovaatikakogukonnad (TIKid) 18 kuu pikkuse perioodi jooksul ning see ei mõjuta kuidagi strateegilist otsustusprotsessi.
Meie ühiseks huviks on näha instituudi toimimahakkamist määrusega seatud ajavahemiku jooksul.
Ootan väga instituudi edukat käivitamist ja tahaksin veel kord avaldada sügavat tänu parlamendi pühendumuse ja panuse eest.
<D>
Härra juhataja, ka mina toetasin proua Aukeni raportit.
Tegin seda, sest paljud minu valijad Kirde-Inglismaalt on Euroopa Parlamendile Hispaania valitsuse ja kohalike omavalitsuste häbiväärse ja skandaalse omandiõiguste kuritarvitamise kohta petitsiooni esitanud isikute hulgas.
Neid näidati hiljuti telekanali ITV North East dokumentaalfilmis, kus uuriti ja esitleti Kirde-Inglismaa elanikele mõningaid kõnealustest südantlõhestavatest juhtumitest.
Veel praeguses hilises staadiumis loodan ma, et Hispaania valitsus ja Hispaaniat esindavad Euroopa Parlamendi liikmed heastavad osa tekitatud kahjust, maksavad hüvitist mõnele ebaseaduslikult oma varast ilma jäänud inimesele ning tunnistavad tegelikult, et juhtunu on skandaalne.
Tegemist on korruptsiooniskandaaliga.
Paljud kinnisvaraarendajate ja Hispaania kohalike omavalitsuste vahel sõlmitud tehingud on ausalt öeldes korruptiivsed.
Kellelegi ei tule kasuks selle olulise asjaolu tunnistamata jätmine.
Hispaania valitsus peab tegutsema.
Täiesti ausalt, mind kohutavad mõne kõnealust tegevust varjata püüdva Hispaaniat esindava parlamendiliikme kuritarvitused siin saalis.
<D>
(ET) Ma tahaks esitada õienduse oma hääletuse osas, mis puudutab tööajadirektiivi.
Nimelt eksis minu hääletusmasin muudatusettepanekute numbrite 34 ja 35 hääletusel.
Ma hääletasin nende ettepanekute poolt, masin näitas aga punast.
Olen jätkuvalt seisukohal, et kogu valvekorra aeg, sealhulgas mingil hetkel tegevusetu aeg, on tööaeg.
Miks ma arvan nii?
Ei sõltu ju arstist ega ka tuletõrjujast (kes on töökohal tööandja kutsel, kes konkreetselt nõuab teenindamist), kas patsiendil on arsti vaja, kas tulekahju on puhkenud.
See ei sõltu nendest inimestest.
Nad on töökohal, see on tööaeg ja ma palun teid, et protokollis minu hääletusnäitajad nimetatud punktide osas saaks korrigeeritud.
<D>
komisjoni liige. - On selge, et meil on viimastel aastatel olnud väga palju probleeme.
Siiski, kui rääkida näiteks Põhja-Aafrikast, siis pean ütlema - nagu just mainiti -, et Tuneesias alanule andis muu hulgas tõuke ka sealsete toiduhindade tõus.
Arvan, et maailm nägi, et kliimamuutused ei ole ainuke põhjus, miks meie toiduhinnad tõusevad, kuid need mitmekordistavad seda ohtu.
Need muudavad muud tüüpi ohud hullemaks.
Siin olukorras ei ole võimalik valida vaid üht võimalust.
Siiski arvan, et paljuski jõuab üha enamatele riikidele, valitsustele, ettevõtetele ja sektoritele kohale, et olemas on seos selle vahel, kuidas tegeleme kliimamuutustega, ja selle vahel, kuidas tagame inimeste julgeoleku.
Teema: CO2 heitkoguste vähendamise kulud Euroopa Liidus
Euroopa Liit kavatseb vähendada CO2 heitkoguseid 2020. aastaks 20% võrra.
Sedavõrd ambitsioonikas eesmärk mõjutab kahtlemata liikmesriikide majandust.
Juba praegu paigutavad paljud ettevõtted oma tootmistegevuse ümber väljapoole Euroopa Liitu, sest nad ei ole võimelised kandma liidu kliimapoliitikast tulenevaid kulusid.
Kas komisjon on teinud arvutusi, mis võimaldaksid hinnata CO2 heitkoguste sellisel määral vähendamise mõju liikmesriikide majandusele?
Milliseid liikmesriike mõjutab kõnealune eesmärk kõige rohkem ja millist mõju avaldab see nende SKP-le?
Kui suured oleksid liikmesriikide majandusele põhjustatavad kulud, kui heitkoguste vähendamise eesmärk 2020. aastaks oleks 10%-15%?
<D>
Proua juhataja, tahaksin õnnitleda raportööri ja tema kaudu oma kolleegi härra Mavrommatist, kuid muidugi eriti ombudsmani ennast järjekordse eduka aasta puhul.
Umbes kolmsada kaebust kuus on tohutu töökoormus ning näitab nii kasvavat huvi süsteemi vastu, kuid ka kasvavat muret ELi haldusomavoli pärast.
Samal ajal, kui paljud juhtumid on lahendatud vastastikuse koostöö abil, viitab ombudsman kriitiliste märkuste hulga suurenemisele, mida ta on sunnitud tegema.
See asi peab paranema, muidu tuleb parlamendil leida mooduseid kohustada komisjoni olema abivalmis ja vastutusvõimeline ning tegutsema vastavalt ombudsmani pakutud lahendustele.
Ta teeb kõnekaid märkusi.
Tahan ühe välja tuua: "Ma pole kindel, et kodanikul on lihtne kokku viia institutsioonide poolt sageli tehtavat avaldust, et nad tahavad "kodanikule lähemale pääseda”, faktiga, et just needsamad institutsioonid jätavad tihtipeale kasutamata ombudsmani pakutud võimaluse suhete parandamiseks.”
Ombudsmani talitus peaks töötama ja töötabki käsikäes petitsioonikomisjoniga, ent komisjon peaks pigem teeninduskvaliteeti arendama, mitte probleeme vältima, ning ministrid ja alalised esindajad peavad mõistma, kui eluliselt tähtis on positiivselt vastata valijate ja kodanike kaebustele, mida teeb kuuldavaks ombudsman või petitsioonikomisjon.
Kas tohin lõpetuseks teha lühikese viite ombudsmani väljapaistvale eriaruandele, nimelt selles osas, mis puudutab kaebust OLAFi kohta.
Petitsioonikomisjoni raportöörina selles küsimuses teen ma nüüd teatavaks, et kui kohtumenetlus selle juhtumi osas on lõpetatud, ei luba ma seda eriaruande küsimust kalevi alla panna.
See tuleb uuesti läbi vaadata kohe, kui on praktiliselt võimalik.
Kas tohin jälle lõpetada tänuga mitte ainult teile, proua juhataja, kes te meid oma kohalolekuga rõõmustate, vaid ka ombudsmanile ja volinikule, et nad samuti siin viibivad.
<D>
fraktsiooni UEN nimel. - (IT) Härra president, volinik, daamid ja härrad, jäätmeprobleem Campanias ei ole enam pelgalt tervishoiu ja keskkonnakatastroof, kuid on saamas majanduslikuks ja institutsiooniliseks krimipõnevikuks.
Kui kohtusüsteem, ma loodan, heidab valgust majanduslikule krimipõnevikule, vajame me selgust institutsioonilise krimipõneviku kohta.
11. septembril 2007 ütles komisjon vastuseks minu küsimusele, et ta on mures, kuid loodab, et kiireloomuliste meetmete rakendamine Itaalia võimude poolt aitab olukorda lahendada ja lubas ka võtta tarvitusele asutamislepingu artiklis 226 sätestatud meetmeid, kui käsilolev uurimine paljastab seaduserikkumisi.
Aga 2. jaanuaril 2008 ütles spiiker, et rikkumismenetlust Itaalia vastu on alustatud juunis 2007.
Kus on tõde?
Kas selles, mida mulle öeldi 11. septembri vastuses või spiikri öeldus?
Miks komisjon ei maininud nendest rikkumisemenetlustest oma vastuses?
Tõsiasi, et mõned Prodi valitsusele lähedalseisvad Euroopa poliitilised rühmitused on avaldanud vastuseisu ühisele resolutsioonile Campania tervishoiu ja keskkonnakatastroofi suhtes, mis oleks pidanud meie arutelu lõpetama, avab veelgi ühe krimipõneviku.
Kui kokkulangemisi esineb enam kui tavatingimustes võiks oodata, on vägagi tõenäoline, et kaitstakse mingit huvi ja kui poliitiline huvi, kuigi tahtmatult, läheb kaasa teiste kokkulangevate huvidega, veelgi enam "ökomaffia” omadega, ei ole küsimus enam vasak- või parempoolsuses või pelgalt poliitilises suutmatuses.
Meil on tugevaid kahtlusi, et Euroopa institutsioone on tahtlikult eksiteele viidud seoses toetajate huvidega.
Kõrged dioksiinitasemed piirkonnas, jätkuvalt ebaseaduslik olukord, parlamendi agarus loobuda ühise resolutsiooni vastutusest, käib ühte jalga Itaalia valitsuse, Campania piirkonna ja Napoli kohaliku omavalitsuse poliitikutega, mis juhuslikult pärinevad samast poliitilisest pinnasest.
Me nõuame OLAFi kiiret tegutsemist praeguseks kulutatud vahendite kasutamise jälgimist ja tulevaste vahendite õiget haldamist.
Me pöördume komisjoni poole, et ta selgitaks parlamendile kolmekümne päeva jooksul praegusest momendist alates, kus peitub selle häbiväärse ja traagilise õnnetusjuhtumi, mis ei ole enam piirkondlik vaid üleriigiline ja üleEuroopaline, süü ja kellele võiks seda omistada.
<D>
kirjalikult. - (PT) Euroopa Parlament "annab nõusoleku kõnealuse lepingu sõlmimiseks” ...
Nende viie sõna taga on 65 lehekülge lepingut, mis paljude teiste negatiivsete aspektide hulgas on reguleeritav eufemistlikult sõnastatud vabaturumajanduse põhimõtetega.
Lisaks mõnele muret tekitavale poliitilisele aspektile on selle lepingu peamiseks eesmärgiks Bosnia ja Hertsegoviina integreerimine Euroopa siseturu piires, tagades nii, et ELi peamistel hargmaistel ettevõtetel on selle majanduse üle kontroll.
Lepingut on risustatud terminitega "vabakaubandus", "kapitali vaba liikumine", "asutamisõiguse ja teenuste pakkumise liberaliseerimine” ning "transpordi liberaliseerimine" (õhu-, mere-, sisevee- ja maismaatransport).
Selle eesmärgiks on tagada, et Bosnia ja Hertsegoviina on kuue aasta jooksul nõuetekohaselt rakendanud ja taganud ühenduse acquis'i täitmise vaba konkurentsi siseturul ja ka teistes kaubandusega seotud valdkondades.
Loomulikult toetame me teiste riikidega sõbralike suhete edasiarendamist, kuid see peab olema vastavuses nende tegelike vajadustega.
Suhted peavad olema vastastikku kasulikud ja soodustama vastastikust arengut, ning kinni tuleb pidada riikide suveräänsete õiguste austamise ja mittesekkumise põhimõttest.
Kõnealune leping on siiski sellele põhimõttele vastupidine.
<D>
(PT) Väga tõsise finants- ja majanduskriisi kontekstis on Doha läbirääkimiste edukas lõpuleviimine täiesti olemusliku tähtsusega.
Kriisi ajal valitseb alati tendents protektsionismi kiusatusele järgi anda.
Protektsionism on omalaadi neuroos, mis tavaliselt mõjutab ühiskondi ja riike aegadel, mil nad seisavad silmitsi tõsiste kriisidega - nagu näiteks kriis, milles me praegu oleme.
Seetõttu peame ilmselgelt selle protektsionistliku kiusatuse võimaliku esiletuleku vastu võitlema, kuna ajalugu on meile näidanud, kuhu see meid viib.
See toob kaasa terve maailma üldise vaesumise ja ei aita mitte mingil moel kaasa meie ees olevate raskete probleemide lahendamisele.
Üks asi on aga protektsionism, mida tuleb sajaprotsendiliselt laita ja vältida, ning teine ja üsna teistsugune asi on vajadus tagada seaduslike huvide kaitsmine erinevates piirkondades, millesse me maailmas jagatud oleme.
Just selles aspektis on Euroopa Liidul ka kohustus seista eurooplaste huvide eest ja mitte üksnes eurooplaste kui tarbijate, vaid ka eurooplaste kui tootjate huvide eest.
Just sel põhjusel on oluline minna mitmepoolsete Doha läbirääkimistega edasi.
Kuigi me teame, et protektsionism on tegelikult vale, teame samas ka, et rahvusvahelise kaubanduse kontrollimatu liberaliseerimine toob paratamatult kaasa tõsised majanduslikud ja sotsiaalsed katastroofid.
Ainus viis, kuidas sellist kontrollimatut liberaliseerimist on võimalik vältida, on saavutada kokkulepe selleks sobival foorumil, see tähendab Maailma Kaubandusorganisatsioonis - saavutada mitmepoolne kokkulepe, millega kehtestatakse eeskirjad kõigi asjaomaste poolte seaduslike huvide kaitsmiseks.
Euroopa Komisjoni ja kõnealusel juhul ka Euroopa Liidu roll on just eurooplaste kindlustunde taastamine.
Euroopas on praegu kindlustundekriis - seda Euroopat esindavate tasandite - olgu nendeks siis liikmesriigid, Euroopa Komisjon või Euroopa Liit tervikuna - kaitsevõime ja poliitilise reguleerimise suutlikkuse suhtes.
Seetõttu on meie ees seisvaks väljakutseks just see, et me peame aitama teha lõpu sellele esindatavuse ja kindlustunde kriisile, tagades, et me liigume õigel kursil.
Kõnealusel juhul on õige tee tagada mitmepoolne kokkulepe, mis kaitseb meie kõigi seaduslikke huve.
<D>
kirjalikult. - (NL) Eilsel arutelul mainisin, et pean praegust kompromissi austusväärseks ja et Euroopa Parlamendi Roheliste/Euroopa Vabaliidu fraktsioon kiidab selle heaks.
Soovin siiski rõhutada, et põllumajandustootjate huvirühma ja pestitsiiditööstuse omavahelise kokkuleppe saavutamiseks pidime tegema mõned mööndused.
Ükskõik kuidas asjadele ka läheneda, piirkriteeriumide poolest saavutati kehvem tulemus, kui võtta võrdluseks kõrvale Euroopa Parlamendi seisukoht esimesel lugemisel.
Selgesõnaliselt loodi erandivõimalused 12 aine jaoks.
Meil olid kahtlused ka tsooniviisilise lähenemise osas.
Nii suure pindalaga kolme vööndi idee näis meile problemaatiline, sest nende vööndite keskkonnatingimused võivad olla määratult erinevad.
Hea on aga see, et õiguslikuks aluseks on põllumajandus, siseturg ja rahvatervis, kusjuures asjakohastes põhjendustes ja artiklis 1 peetakse esmatähtsaks muret rahvatervise pärast.
Samamoodi on teretulnud täienduseks piirkriteeriumid ainete puhul, mis avaldavad lubamatut toimet mesilastele.
Samuti oli täidetud nõue asendada ohtlikud ained kiiremini ohutute alternatiividega.
Kuigi selle lõpptulemus oleks võinud olla parem, hääletasime vastuvõetava kompromissi üle.
<D>
komisjoni president. - Nagu ütlesite, on õige, et 2020. aastani on gaasi infrastruktuuride ja elektrivõrkude jaoks 200 miljardit eurot investeeringuid.
Hinnanguliselt on tarvis sellest koguinvesteeringust 100 miljardit eurot leida õigel ajal ainult turult, samal ajal kui ülejäänud 100 miljardi euro puhul on vaja riiklikke meetmeid tarviliku erakapitali võimaldamiseks ja rakendamiseks.
Just seepärast pakume nüüd näiteks välja eraldamise.
Pakume välja palju meetmeid, mis muudavad selle erainvesteeringu ratsionaalsemaks ja kasulikumaks.
Uurime samuti lähemalt tollimaksude reguleerimise tavasid, selleks et vabastada piisavad kuluarvestuspõhimõtted.
Ülejäänud lõhe täitmiseks pakub komisjon välja uue rahastamisvahendi üleeuroopalise tähtsusega projektide toetamiseks uueks finantsperspektiiviks pärast 2013. aastat.
Peale toetuste võib pakkuda välja uuenduslikke turupõhiseid lahendusi, nagu aktsiakapitalis osalemine, tagatised ning avaliku ja erasektori partnerlusega laenud.
Nagu teate, võtsin juba sõna Euroopa vahendite kohta, mida hangitakse konkreetselt seda liiki projekti jaoks kavandatud projektivõlakirjadega.
<D>
(NL) Bosnia ja Hertsegoviina on tegelikult pisike Jugoslaavia, föderatsioon, milles erinevad inimesed peavad valima rahumeelse kooselamise või territoriaalsete sisekonfliktides võitlemise vahel.
Jugoslaavia lagunemisest saadik 1992. aastal on proovitud Bosniat ja Hertsegoviinat ühtseks riigiks liita, kuid asjatult.
Oletan, et see ei osutu võimalikuks ka ei lähemas ega kaugemas tulevikus.
Üksmeel kolme rahva ja nende poliitiliste juhtide vahel toimiva valitsemise üle on võimalik ainult siis, kui keegi ei tunne end ohustatuna teiste või välismaailma poolt.
Kompromiss saab võimalikuks alles siis, kui Euroopa Liidu kõrge esindaja ja võõrväed on maalt lahkunud.
Senikaua aga kestab arenguseisak.
Seetõttu ei hääleta ma seda maad puudutava resolutsiooni ettepaneku poolt, kuna see toob kaasa ainult protektoraadistaatuse säilimise ja seega ka arenguseisaku.
Peame meeles pidama, et Bosnias ja Hertsegoviinas elab põhimõtteliselt kolm rahvust, kellest keegi ei moodusta enamust ning kellest mõned tunnevad sidet Serbiaga ja mõned Horvaatiaga, samal ajal, kui teised tahavad rõhutada just Bosnia identiteeti.
Sellega peame me arvestama.
<D>
kirjalikult. - Tervitan antud raportit vajaliku täiendusena selle aasta alguses vastuvõetud mootorsõidukite üldise ohutuse õigusaktide tüübikinnitusele.
Meil on tarvis, et rehvid oleksid ohutumad, kütusesäästlikumad ja vaiksemad.
Liiklusmüra, mille tähtis komponent on rehvimüra, on suur haigestumise põhjustaja.
Kütusekulu vähendamine toob tarbijale suurt kasu kasvava kasinuse ajal, kuid vähendab samuti CO2 heitmeid ning aitab kaasa ELi ambitsioonikatele kliimamuutuse vähendamise eesmärkidele.
Märgistusprotsessiga on tarbijail võimalik teha rehve ostes informeeritud valikuid, samuti, otsustades, millist autot osta.
Peame aga jälgima, kui tulemuslikud märgised on.
Peame kindlustama, et tarbijad neist ka tegelikult aru saavad, vastasel juhul on kogu ettevõtmine mõttetu.
<D>
fraktsiooni PPE-DE nimel. - (ES) Proua juhataja, kogu Ameerika kontinent on oma väärtuste, ideaalide, maailma ja indiviide käsitleva nägemuse, nende väärikuse ja õiguste poolest Euroopale kõige lähemal.
See, mida me kutsume lääneks, hõlmab minu arvates selgelt ka Ladina-Ameerikat.
Viimastel aastatel on toimunud teatavad positiivsed suundumused kogu Ladina-Ameerikas, mis on toonud seda Euroopale veelgi lähemale: pluralistlikud valimised ja demokraatia tugevdamine, majanduskasv ning tasakaalustatum ja avatum majanduspoliitika, piirkondliku integratsiooni protsessid ja väga olulised lepingud Euroopa Liiduga.
Siiski leidub sellel positiivsel taustal erandeid: lisaks traditsioonilisele Kuubale on esile kerkimas Venezuela.
Selles riigis on toimumas autoritaarsuse tugevnemine, mille puhul piiratakse vabadusi, opositsiooni kiusatakse taga ning luuakse hirmu rahva hulgas, kes kahtlustavad isegi, et nende hääl ei ole enam anonüümne.
Me avaldame kahetsust Radio Caracas Televisióni sulgemise üle mais.
Pühapäeval peetakse kiiruga konstitutsiooniline referendum, mille eesmärk on kehtestada autoritaarne ja eksklusiivne kord, ning tehakse ettepanek luua "21. sajandi sotsialism”.
Veel üsna hiljuti aitas president Chávezi väga lähedane abiline isegi kaasa riigipöördekatsele.
Ma avaldan kahetsust selle üle, et ametlikult ei kutsutud valimiste jälgimiseks kohale vaatlejaid Euroopa Liidust.
Lisaks peetakse referendum vägivalla ja pinge tingimustes, mis on läinud maksma isegi tudengite elu, kes samuti kavaga nõus ei ole.
Viimastel aastatel on suurenenud ka füüsiline ja õiguslik ebakindlus, inimröövide arv ja maade okupeerimine.
Selle tulemusena on alates president Chávezi võimuletulekust riigist lahkunud näiteks paljud minu kaasmaalased Caliciast, keskmiselt tuhat inimest aastas.
Julgustatuna nafta kõrgetest hindadest otsib president Chávez järgijaid ja liitlasi teistes riikides, ta teeb palju kära rahvusvahelistel foorumitel ning sekkub naabrite suveräänsusesse.
Nagu ütles president Uribe, tahab president Chávez kontinenti põlema panna.
Tema käitumine tekitab probleeme Venezuela demokraatlikus stabiilsuses ning kogu Ladina-Ameerika kooskõlas ja integratsiooniprotsessis.
Ta paiskab segi ka suhted, mida on viimase aastakümne jooksul laiendatud kontinendi riikide ja Euroopa Liidu vahel.
Pidades silmas järgmist Lima tippkohtumist, on president Chávezi hoiak tõsine väljakutse, mille üle Euroopa Liit ja selle liikmesriigid peavad hoolikalt järele mõtlema.
<D>
Härra juhataja, Gruusia ei ole lihtsalt episood rahvusvahelises poliitikas.
See on algus ahelreaktsioonile, millel on olulised tagajärjed.
Esiteks demonstreerib see Venemaa sõjalist taastugevnemist, mis peab hakkama peegelduma Euroopa uues ettevalmistatavas julgeolekustrateegias.
Teiseks, see ilmselge reconquista näitab pigem Venemaa soovi kasutada oma värskelt omandatud energiat hüvitamaks oma kaotusi 1990. aastatel ja tagasi teha sellega kaasnenud alandus kui tahtmist anda oma osa tulevikumaailma kujundamisse.
Kolmandaks, see rõhutab Euroopa nõrka positsiooni seoses energiasõltuvusega Venemaast ja Lissaboni lepingu ratifitseerimise edasilükkamisega.
Neljandaks, see võib transatlantilist ühtsust kas taastada või veelgi kahjustada.
Viiendaks demonstreerib see, et rahvusvahelist õigust tuleb tugevdada nii mõistete osas kui ka selle austamise mõttes.
Kuuendaks teeb see selgeks, et Musta mere piirkond vajab palju rohkem tähelepanu ja kaasamist Euroopa Liitu ning seepärast vajab see enamat kui lihtsat sünergiat.
<D>
(NL) Härra president, tänane arutelu toimub sellepärast, et kodanikud ja valitsused muretsevad torujuhtme ehitamise pärast.
Nad muretsevad, sest tundliku Läänemere piirkonna keskkond on ohus.
Arutelu on siiski muutunud suuresti politiseerituks.
Kõik nõustuvad, et peame tunnustama kõiki rahvusvahelisi ja keskkonna konventsioone, eelkõige mis puutub tundlikkusse Läänemere piirkonda.
Härra president, siinkohal toimuv politiseerimine ei ole sellega kuidagi seotud.
Peame tunnistama, et vajame energiat, sest kodumaine tootmine Madalmaades ja mujal väheneb jätkuvalt ja nii vajame gaasi teistest allikatest.
See gaas tuleb Venemaalt.
Palju parem olnuks seda gaasi mööda maad transportida, kuid see on muudetud võimatuks.
Nüüd peame läbima seda tundlikku piirkonda.
Minu esimene mõte puudutab seega kõikide rahvusvaheliste ja keskkonnaga seotud konventsioonide tunnustamist.
Minu teine mõte - ning loodan, et mitte kõik ei ole sellele kurdiks jäänud - on see, et piisavad keskkonnamõju raportid peavad viima lubade väljastamiseni.
Need load peavad väljastama Saksamaa, Taani, Rootsi ning samuti Soome.
Me peame selle üle hiljem, aasta lõpus otsuse langetama.
Veel üks mõte on see, et me vajame teatud hulka vastastikkust.
Me sõltume Vene gaasist ja venelased sõltuvad meie valmisolekust seda osta.
Ma loodan, et vastastikkus saab varsti partnerluslepingutes ilma projekti tekitatud poliitiliste emotsioonideta korralikult määratletud.
Siis oleme võimelised lahendama paljusid probleeme.
<D>
kirjalikult. - (RO) Minu esindatava riigi, Rumeenia pindalast ühe kolmandiku moodustavad mäed ning mägialade elanikud on teiste maapiirkondades elavate inimestega võrreldes ebasoodsas olukorras.
Ebneri raportis sisalduvad ettepanekud on tervitatavad ning ma usun tõesti, et ELi mägipiirkondade kohta käiv strateegia, mis on oluline ja kiireloomuline, annaks suure panuse elutingimuste parandamisse nendel aladel.
Samal ajal sooviksin rõhutada, et sama kiireloomuline on ka maaelu arengu ühendusepoolseks rahastamiseks vajaolevate regulatsioonide parandamine.
Näiteks on Rumeenia võimud käivitanud mitu erinevat EAFRD rahastatud programmi, mis toetavad väikeettevõtteid ja turismi.
Mägipiirkondade populaarsuse tõstmiseks on eriti olulisel kohal väikeettevõtted ja pansionid.
Juhised kõne all olevate ja keerulist paberitööd hõlmavate meetmete taotlejatele avalikustati üks päev enne istungjärgu algust, kuigi need olid juba augustis valmis.
See on selge eksimus potentsiaalsetele toetuse saajatele ausa ja arusaadava teabe pakkumise põhimõtte osas.
Minu arvates peaks ELi seadusandlus tagama selliste olukordade vältimise, mis muudavad ELi rahalise panuse kasutuks.
<D>
komisjoni asepresident. - Hr president, ma tahaksin tänada auväärseid parlamendiliikmeid, raportööri ja eelarvekontrollikomisjoni liikmeid.
Eelarve täitmisele heakskiidu andmise arutelu on sel aastal olnud väga pingeline ning komisjon on võtnud kohustuseks jälgida parlamendi märkusi ja soovitusi.
Me jätkame seda pingelist menetlust mais, kui eelarvekontrollikomisjonis arutatakse järgmise aasta plaane.
See on pingeline menetlus ja ma tagaksin kinnitada parlamendile, et me võtame oma kohustusi väga tõsiselt ja me läheme edasi ühiste ettepanekute ja ideedega vastutustundlikkuse tõstmise, liikmesriikidega koostöö tõhustamise ning ühise haldamise puhul liikmesriikide vastutuse suurendamise kohta.
See on meie ühine seisukoht ning me töötame tõsiselt kõigi nende tegevuskavade ja ettepanekutega.
Ameteid on erinevaid.
Esiteks on täitevasutused, mis jäävad selgelt komisjoni vastutusalasse ning mille tegevuse kohta te komisjonile hinnangu annate.
Meil on mõned täitevasutused, kuid me oleme otsustanud kehtestada moratooriumi uute täitevasutuste asutamiseks.
Millised on traditsiooniliste ametitega seotud mured?
Juhtimine on tõsine probleem ning nende ametite haldamisel ja kohtlemisel on mõningaid nõrku kohti.
Me peaksime võibolla pidama tõsiseid arutelusid juhtimisega seotud küsimustes, kuid me ei tohi alahinnata ka poliitilisi märkusi töö kohta, mida nad teevad, ning kui suur on sellest tööst saadav tegelik kasu, ning parlamendil on etendada väga tähtis osa nende tegevuse edukuse hindamisel ja mõõtmisel.
Samuti ei tohiks me alahinnata positiivseid aspekte nii detsentraliseerimise puhul kui ka Euroopa Liidu organite jaotumisel üle kogu Euroopa.
Kui peame silmas oma riike, ei olegi see nii halb mõte.
Ma sooviksin teid veel kord tänada kaastöö/panuse, märkuste, mõttevahetuste ja arutelude eest.
Me jätkame oma kohustuste ja tegevuskavade täitmist.
<D>
fraktsiooni Verts/ALE nimel. - (DE) Härra president, daamid ja härrad, ma alustaksin sellega, mida ütles härra Schulz.
Ma toonitaksin veelkord, et me ei saa anda Lissaboni strateegiale ausat hinnangut, eirates tõsiasja, et kui Euroopa on tõepoolest peamine võitja globaliseerumisest, on võidud väga ebaühtlaselt jaotunud.
Lisaks ei ole majanduskasv kuidagi lahendanud töötavate vaeste probleemi; vastupidi, hoolimata töökohtade arvu ja majanduskasvust on suurenenud töökohtade ebakindlusest põhjustatud vaesus.
Meie Euroopa Parlamendis kutsusime oma resolutsioonis selgelt üles kehtestama sektorite miinimumpalgad, millega peaksid hakkama tegelema komisjon ja nõukogu; ning komisjon peaks ka hindama Lissaboni strateegia tulemusi suureneva sotsiaalse tõrjutusega seotud probleemi valguses.
See vaesuse indikaator on meie resolutsiooni lahutamatu osa ja ma leian, et on kahetsusväärne, et ei nõukogu ega komisjon ei ole siiani reageerinud nendele Euroopa Parlamendi otsustele.
(Aplaus)
Pöördudes kliima ja energia teema juurde, olin ma ausalt öeldes vapustatud, kui Saksamaa valitsuse esindaja vaid mõned päevad enne kevadist tippkohtumist teatas Brüsselis, et keskkonnapoliitika tuleks hoida lahus tööstus- ja majanduspoliitikast.
Selle arvamusavalduse tegi Saksamaa keskkonnaministeeriumi riigisekretär härra Machnik, keda minu saksa kolleegid kahtlemata teavad.
Saksamaa keskkonnaministeeriumil ilmselt puudub tegelik arusaam sellest, mida säästvus tegelikult tähendab.
Järelikult ei valmista üllatust, et Saksamaa valitsus jätkab vastuseisu CO2 piirangutele sõidukitel, et see ei poolda komisjoni kavandatud ühist energiaturgu ja et see püüab organiseerida "heitkogustega kauplemise uute määratluste” vastast liitu.
Pean kahetsusega nentima, et nendel läbirääkimistel on Saksamaa osaliselt unustanud, millised otsused eelmise aasta kevadisel tippkohtumisel vastu võeti.
Mõned selle poliitilistest suundadest on täielikult vastuolus eelmise aasta tippkohtumise lõpptulemustega.
Ma ei ole näiteks kindel, kas taastuvenergiale omistatud uue prioriteedi mõiste - mis näib olevat nii ühemõtteline - on ikka tõesti piisav tagamaks säästlikkuse energia ja kliima valdkonnas.
Ka Vahemere Liit tekitab minus küsimusi.
Vahel võib jääda mulje, et nii nagu need suured gaasitehingud Venemaaga, ma pean silmas gaasijuhtmeid North Stream ja South Stream, on ka Vahemere Liit tõestuseks sellest, et ühtne Euroopa Liidu energiapoliitika ja energiavarustuskindlus ei ole lihtsalt võimalik.
Kui ülemkogul ei õnnestu püüda seda probleemi lahendada, ei suuda ta oma kohustusi täita.
(Aplaus)
<D>
(PT) Kriis on liigse liberalismi vili ja on teinud lõpu pettekujutlusele, et demokraatia ja turg on maailma kõigi probleemide lahendus.
Järgmine ülemkogu peab leidma vastuse küsimusele: kas Euroopa Liit on teinud kõik, mis ta oleks pidanud tegema, ja kas ta on seda teinud õigel ajal?
Ma loodan, et ülemkogul on julgust võtta otsuseid, mida inimesed ootavad.
Kaunitest sõnadest ei piisa; meil on vaja häid otsuseid.
Mis kasu on juttudest järelevalve, õigusnormide ja jätkusuutliku kasvu teemal, kui me ei likvideeri maksuparadiise ja kasiinomajandust?
Headest kavatsustest ei piisa; meil on vaja tulemusi!
ELi 2020. aasta strateegiast on vähe kasu, kui liidus majandusjuhtimist reaalselt ei toimu.
Liidu tulevik on meie kätes.
See ei saa sõltuda krediidireitingutest, mille määravad spekulantide huvisid teenivad agentuurid.
Liit on harukordne tööriist, kuid me ei ole osanud seda korralikult ja põhjalikult kasutada.
<D>
- (EL) Austatud juhataja, daamid ja härrad, tahaksin rääkida traagilisest poliitilisest olukorrast Liibanonis ja rollist, mida EL peaks sealjuures mängima.
Täna on selle kriisiga kõik liiga tüüpiline, sest taas kord on vabariigi presidendi valimised edasi lükatud.
Regionaalvõimu tülid, mis mõjutavad Liibanoni, on süvendanud lõhet poliitiliste rühmituste vahel.
Selle tulemusel hoitakse inimesi pantvangis, on kodusõja oht ja kogu piirkond on ebastabiilne.
EL, kellel on Liibanoniga partnerlussuhted, järgib naabruspoliitikaga piiritletud tegevuskava.
EL ja tema liikmesriigid annavad 40% rahvusvahelisest arenguabist.
Liit on täitnud oma kohustused tugevdatud rahuvalvejõududes.
Nüüd on see kõik kasutu, kui ei jõuta rahvusliku lepinguni kriisi ärahoidmiseks.
Eesolev tee on raske, kui mitte võimatu, presidendivalimiste läbikukkumise tõttu.
Liit peab mängima oma osa efektiivse vahendajana ja käivitama tegeliku dialoogi.
Meil ei ole aega olla otsustusvõimetu; me ei saa lihtsalt oodata ja vaadata.
<D>
Proua juhataja, kõrge nafta- ja bensiinihind jääb püsima ning ma kahtlen, kas me kunagi näeme veel palju madalamat hinda kui 80 USA dollarit barreli kohta.
Läänt tabas see ootamatult ning alahinnati tõusu Hiina ja India tarbimises, lisaks uurimis- ning väljakaevamismeetodite alafinantseerimine, Saudi Araabia võimetus - ehk ka tahtmatus - keerata lahti oma kraanid kui lisatootja, ning geopoliitilised riskid teatud riikides, nagu Venetsueela, Nigeeria ja Iraak.
Mis oleks minu arvates vastus?
Loomulikult peame me tarbima vähem, investeerima taastuvenergiasse ja uutesse tehnoloogiatesse, nagu vesinikkütusel töötavad autod, ning selgitama välja, kas biokütused, arvestades nende üldist mõju, on head või halvad globaalsete heitgaaside ning toiduainete hinna inflatsiooni seisukohast arengumaade jaoks.
Need siin täiskogus, eriti vasakpoolsed, kes usuvad, et ainusüüdlane on spekulatsioon, eksivad, sest spekulandil ei ole võimalik koguda tagavaraks suures koguses naftat ja seda tarnida.
Ainult Ameerika Ühendriikidel on võimalus seda teha.
Lõpetuseks tervitan ma Itaalia otsust ehitada tuumareaktor ning ma loodan, et teised ELi liikmesriigid järgnevad talle.
<D>
Härra juhataja, minu raport on kooskõlas kõigi eelnevate mitmekeelsust käsitlevate dokumentidega, pärinegu need siis sellest täiskogust, nõukogust või komisjonist.
Päevakorda võetud alternatiiv on katse tuua Euroopa Parlamenti teatud Hispaanias käimasolevad rahvuslikud vaidlusküsimused.
Alles eile kirjutati Hispaania ajalehes "El País” sellest, et Hispaania ülemkohus otsustas kolme kuu eest registreerimiseelsetele blankettidele lisada kastikese, milles küsitakse lapsevanematelt, millises keeles nad soovivad oma lastele haridust anda ning ühtlasi sellest, et Katalaani võimud ei nõustu selle otsusega.
Sellele alternatiivile allakirjutanud ei soovi sellise lastevanemate õiguse tunnustamist riikides, kus on üle ühe ametliku või regionaalkeele.
Nad ei soovi tunnustada elutähtsat vajadust emakeelse hariduse järele, mis tagaks lisaks üldisele hariduslikule edule ka teiste keelte õppimise edukuse.
Nad ei soovi tagada täielikku vastastikust arusaadavust sellises olukorras olevas riigis räägitavate keelte vahel, eelkõige seoses vanemate kodanike, õigus-, tervishoiu-, haldus- ja töövõtu süsteemiga.
Nad ei tunnista, et neis riikides ei tohiks ühte keelt edendada teise keele või teiste keelte kõnelejate õiguste kulul.
See on vastuolus kõigega, mida praegune parlament ja teised Euroopa institutsioonid on seni toetanud.
Selle tulemusel on minu raporti lõiked 11, 12, 14 ja 17 alternatiivsest resolutsioonist välja jäetud.
Vaadeldes neis lõigetes esitatut, on sellised negatiivsed seisukohad selges vastuolus meie põhiõiguste ja -vabadustega, rikkudes ilmselgelt subsidiaarsuse põhimõtet.
Minu raportis ei rünnata või kahjustata niinimetatud vähemuskeeli.
Selles austatakse neid ja tunnustatakse nende väärtust, püüdes ühtlasi kehtestada üld- ja põhiprintsiipe.
See täiskogu ei saa olla äärmusliku rahvusluse ega regionaalse või kohaliku vihkamise või vastumeelsuse väljendamise vahend.
Kaalul on meie kui parlamendi liikmete kohustused.
Seetõttu soovitan tungivalt selle alternatiivi vastu hääletada ning anda oma poolthääl raportile, mille autoriks ma olen.
<D>
Härra juhataja, siinne täiskogu peab edendama riigimehelikkust, mida ta kahjuks praegu ei tee.
Kümme miljonit kodutut on tohutu katastroof - suurim maailmas.
Nägime inimestest hoolivat ja inimesekeskset Hiina valitsust ja juhtkonda tegutsemas piirkonnas, kus on üks suurimaid elanikkondi, sealhulgas üle miljoni tiibetlase.
Erinevalt Birmast, kus valitsejad ei hoolinud ega hooli, hoolib Hiina valitsus silmnähtavalt oma inimestest.
See oli ilmselge kõigi jaoks, kes nägid jõupingutusi abistamisel.
Inimõiguste üle Hiinas ei saa otsustada teised riigid, võimud, organisatsioonid ega inimesed ülejäänud maailmas.
Selle üle saavad otsustada ainult 1,3 miljardit Hiina kodanikku ise.
Teame hästi, et kõnealune elanikkond oskab ennast selgelt väljendada, näidata oma viha ja nad teevad seda, kui midagi on valesti.
Inimõiguste olukord Hiinas paraneb ja seda saab edendada.
See, kui parlament ja kolleegid selle üle karjuvad, ei muuda mitte midagi.
Nagu tavaliselt, petame end ennast väga tähtsaks pidades.
Hiina rahvas on see, kes pärast vaesusest väljatulemist küsib endale enamat demokraatlikku väljendusvõimalust.
Neli miljonit inimest on vaesusest välja aidatud - see on märkimisväärne tulemus.
Ent Hiina inimesed kardavad.
Pöörates neile selja nagu olümpiatulele, vihastame ainult Hiina elanikke mitte nende valitsust.
See erinevus on oluline ja seda tuleks mõista.
<D>
fraktsiooni GUE/NGL nimel. - (GA) Peamine eesmärk, mis tuleb veel saavutada, on üleilmne leping, mis on õiguspärane ja kõrgete eesmärkidega ning mille eesmärk on hoida temperatuuritõus madalamal tasemel kui 2 °C või isegi 1,5 °C, mis on kõrgem tase kui tööstusperioodi eel.
Cancúnis saavutatud kokkulepe on samm selles suunas.
Olen nõus nendega, kes ütlevad praegu, et meil on veel palju teha.
Valitsused peavad nüüd nendele saavutustele tuginema.
Lüngad tuleb täita.
Nüüd tuleb lahendada päevakorras olevaid keerulisi küsimusi ning seada eesmärgid, mis on palju rangemad, selgemad ja siduvamad.
Tuleb pidada kinni tähtaegadest, mis jäävad praeguse aja ja konventsiooniosaliste 17. konverentsi (COP 17) vahele, mis toimub Lõuna-Aafrika Vabariigis.
Tänan seepärast ka nõukogu ja komisjoni selle eest, mille oleme saavutanud, aga meil on veel palju tõsist tööd ees.
Peame viivitamata leppima Euroopas kokku süsinikdioksiidi lekke vähemalt 30%-lises vähendamises mitte üksnes rahvusvahelise lepingu täitmiseks, vaid ka meie endi hüvanguks.
<D>
raportöör. - (PT) Härra juhataja, kui sellel arutelul selgus midagi, siis see, et Euroopa Parlamendi suur enamus on huvitatud tõhusast võitlusest inimkaubanduse ja eelkõige lastega kauplemise vastu.
See on meie võetavast meetmest saadav suurim kasu ja ma olen rõõmus, et peaaegu kõik sõnavõtjad on seda puudutanud.
Tahaksin veel kord kõiki variraportööre koostöö eest tänada; see ei ole tühi kiitus.
Tuleb tõdeda, et minu kolleegil proua Roure'il oli kokkuleppe saavutamisel oluline roll ning ka volinik Barrot ja eesistujariik Prantsusmaa aitasid palju kaasa.
Eriti soovin tänada volinik Barrot'd selle eest, et komisjon oli valmis andma institutsionaalset tuge lastega kauplemise vastase võitluse tugevdamiseks ning näitas üles tahet teha koostööd kolmes uurimuses, mida me taotlesime: need puudutavad laste sõrmejälgede usaldusväärsust, algdokumente ja eksliku tagasilükkamise määrasid, mis on osa nende õigusnormide rakendamisega seotud probleemidest.
Lõpuks, härra juhataja, tõstatas härra Brejc küsimuse: ta küsis, kas me saame öelda, et passide väljaandmine on turvaline.
Täiesti aus olles pean ütlema, et see on riigiti erinev.
Osal riikidel on rangemad süsteemid kui teistel ja see on veel üks põhjus, miks algdokumentide uurimine on väga tähtis.
Ma tean, et Euroopal puudub selles valdkonnas pädevus - passide väljaandmine on riigi pädevuses -, ning seetõttu olin väga õnnelik, kui volinik Barrot nõustus sellega, et Euroopa Komisjon teeb algdokumente käsitlevas uurimuses koostööd.
Meie arvates ei ole mõtet passidel, mis on väga turvalised, kui selle turvalisuse saab väljaandmise käigus nurjata.
Siin ei ole tegemist liikmesriikidele meetmete kehtestamisega, vaid parimate tavade jagamisega, et me võiksime tagada, et Euroopa pass on meie endi välispiiridel turvaline reaalsus.
Tänan kõiki koostöö eest.
<D>
Hr juhataja, täna õhtul teeb parlament midagi uut.
Arvan, et kõik kõnelejad, alustades volinikuga, on esile tõstnud komiteemenetluse mõnevõrra segast olemust.
Seda tõendab asjaolu, et keegi üldsuse seast ei jälgi täna õhtul seda arutelu, ja kui ma peaksin oma valijaskonnale selgitama, mida ma siin täna õhtul kell üksteist teen, siis oleks see väga keeruline.
Leian, et erinevad kõnelejad on seda raskust maininud, ja arvan, pidades silmas meie soovi muuta ELi institutsioonid veidi ligitõmbavamaks, et me peame leidma mingisuguse viisi, kuidas kodanikele selgitada, mida me tegelikult arutame.
Loomulikult on meie käsitletav meetmepakett üsna lai.
Nagu volinik ütles, on kõikehõlmavaid pakette neli.
Me vaatleme vaid esimest ja kolmandat ning artikkel artikli järel näeme me probleeme, mis tõusetuvad rakendamise seisukohast.
Nagu raportöör ja teised kõnelejad ütlesid, on see vajalik tegevus, kuid ilmselgelt peaksime püüdma seda selgitada.
Ehk tasub mainida mõningaid teemasid.
Näiteks, nõukogu direktiiv 76/160/EMÜ suplusvee kvaliteedi kohta või nõukogu direktiiv 91/271/EÜ asulareovee puhastamise kohta.
Vastuvõetud menetlusel on kodanikele sisulised tagajärjed, kuid küsimus kõlab, et kuidas neile seda teadvustada.
Minu arvates on hr Szájer teinud head tööd, et oleme parlamendis püüdnud tegutseda vastutustundlikult ja kavatseme seda teha ka edaspidi ja et ainus asi, mis meil selles suhtes teha jääb, on see osa, et peame kodanikele selgeks tegema, mida me tegelikult siin teeme, ja see on üsna raske.
Leian, et see saab olema meile väljakutseks, ja arvan, et oma saavutatu ja oma tänaõhtuse tegevuse jätkamisel peame tulevikus selle teise osaga tegelema, et parlamendi arutelu ei oleks nii ilmetu kui see tänaõhtune.
<D>
raportöör. - (SL) See raport puudutab kõiki - nii haigeid kui ka terveid.
Tervis on üks olulisemaid sotsiaalseid ja poliitilisi küsimusi, millest sõltub Euroopa Liidu tulevik.
Tervise tähtsus majanduse seisukohalt on Lissaboni strateegias selgelt välja toodud.
Tervis on inimelu üks olulisemaid väärtusi.
Murettekitavad tervisesuundumused, eriti vähktõve, südame-veresoonkonna haiguste, diabeedi ja rasvumise juhtumite arvu kasv vaatamata ravimeetodite arengule osutavad sellele, et see väärtus on üha enam ohustatud.
Lisaks on tekkinud uued probleemid, näiteks elanikkonna vananemine, kliimamuutus, toiduainete kasvavad hinnad ja üleilmastumine.
On räägitud pandeemiatest ja bioterrorismist.
Ühelt poolt on Maailma Terviseorganisatsioon ennustanud järgnevateks aastateks vähki haigestumise epideemilist kasvu ning teisalt nõutakse patsientidele ja meditsiinitöötajatele aina jõulisemalt liikumisvabadust.
Tervishoiusüsteemid ja nende rahastamine langevad järjest suurema surve alla.
Viimastel aastatel on ravimite hinnad tõusnud üldistest tervishoiukuludest kiiremini, põhjustades nii üldsuse muret tervishoiu võrdsuse ja tervishoiusüsteemide jätkusuutlikkuse pärast.
Kodanikud on mures, et piisavat tervishoidu ei tagata kõigile.
Neid ei huvita pädevuse üle peetavad arutelud - neid huvitab ennekõike see, kuidas kõige paremini terve püsida.
Samuti teeb neile muret tervishoiu ebavõrdsus, mis on märkimisväärne nii liikmesriikide vahel kui ka liikmesriikide sees.
Vähktõve puhul on ellujäämise määrade erinevus uute ja vanade liikmesriikide vahel nii suur, et meil on põhjust rääkida tervishoiu raudsest eesriidest.
Kõige selle tõttu tuleb tervishoiule kui ühele Euroopa poliitilistest teemadest omistada suuremat tähtsust.
Me ei räägi mingist suvalisest tegevusharust, vaid ellujäämisest.
Seetõttu vajame ühist strateegilist lähenemisviisi.
2007. aasta lõpul võttis komisjon vastu tervishoiustrateegia "Üheskoos tervise nimel”.
Selle strateegia aluseks on liikmesriikide ja Euroopa Liidu kohustus austada tervishoiupoliitika ühiseid väärtusi ja põhimõtteid, tagada kodanikele tingimused, mis võimaldavad rakendada nende endi tervisega seonduvaid õigusi ja kohustusi terve nende elu jooksul ning olla aktiivselt kaasatud otsustusprotsessi ja kohandada tervishoidu vastavalt patsientide vajadustele, vähendada tervishoius valitsevat ebaõiglust erinevate sotsiaalsete gruppide, liikmesriikide ja piirkondade vahel, käsitada investeeringuid tervisesse majandusarengu tingimusena ja järjekindlalt lisada tervis kõigil tasanditel tehtavasse poliitikasse.
On selge, et tervishoiusektor vajab tõepoolest pikaajalist strateegilist ja terviklikku lähenemist, mis nõuab kõigi liikmesriikide ja Euroopa Liidu tasandi peamiste osapoolte koostööd.
Koostöö parandamiseks peame määratlema, millised institutsioonidevahelise koostöö vormid võivad suurendada meie ühiste jõupingutuste tõhusust.
Haiguste ennetamise valdkonnas on vaja olulist strateegilist muutust.
Kuigi haiguste ennetamist on juba aastaid esile tõstetud, kulutatakse sellele vaid 3% liikmesriikide tervishoiueelarvetest.
Samal ajal teame, et just ennetuspoliitikaga saavutaksime palju paremaid tulemusi.
Nelikümmend protsenti haigustest on seotud ebatervislike eluviisidega ja kolmandik vähktõve juhtudest on välditavad.
Raporti üks peamisi sõnumeid on komisjonile esitatud üleskutse töötada välja ulatuslik ennetusmeetmete kava kogu viieaastaseks ajavahemikuks.
Ma tahaksin tänada variraportööre, komisjoni ja kõiki, kes aitasid kaasa üksmeele saavutamisele küsimuses, mida tuleb teha tervise parandamiseks.
<D>
Härra juhataja, läbipaistvuse ja eraelu puutumatuse rikkumise vahel võib olla küllaltki õrn tasakaal.
Paljudele põllumajandustootjatele ei meeldi - minu arvates täiesti põhjendatult -, et nende põllumajandustoetus avaldatakse Internetis, sest see loob moonutatud pildi tasuta rahajagamise kohta.
Reaalne olukord on muidugi see, et tegelikult toetab enamik põllumajandustoetusi meie odava toidu poliitikat.
Võtkem näiteks loomalihasektor.
Minu valimisringkonna töörühma raport näitab, et selles väikeses piirkonnas kaotavad loomaliha tootjad 260 miljonit eurot aastas.
Ainult põllumajandustoetus hoiab neid tegevuses, toetades tootmist.
Seega, kui avaldatakse, et tootja on saanud 20 000 eurot, siis on see eksitav, kui ei mainita, et samal ajal kaotas ta oma tootmisega 40 000 eurot või rohkem.
Olemaks õiglane, peaks avaldamisega kaasnema tüüpiline tulude ja kulude statistika iga sektori toodangu müügi kohta.
<D>
(SV) Austatud juhataja, paljud (nagu ka mina) on mures Euroopas kasvava juudivastasuse pärast.
Nädalavahetusel toimus mu kodulinnas Malmös Davis Cupi tennisematš Rootsi ja Iisraeli vahel.
See ei olnud tavaline matš.
See toimus ilma pealtvaatajateta, sest kohalikud poliitilised juhid leidsid, et ei suuda tagada turvalisust - otsus, mida paljud meist on kritiseerinud.
Matšiga seoses toimusid demonstratsioonid, millest üks oli väga vägivaldne.
Muidugi on lubatud Iisraeli riigi poliitikat kritiseerida, aga kriitika ei tohi muutuda üldiseks juudivihaks ehk antisemitismiks.
Holokaustist pääsenud ei peaks kuulma Eurooplasi skandeerimas "Mõrvarid, mõrvarid!”, kui toimub Iisraeli riiki toetav kogunemine.
Gaza sõja tagajärjel on toimunud mitmeid rünnakuid juutide vara ja huvide vastu, sealhulgas minu kodulinnas.
Kõik demokraatlikud jõud peavad selles osas väga selgel seisukohal olema.
Euroopal on kohutav ajalugu ja see ei tohi kunagi korduda.
<D>
(PL) Austatud juhataja, näib, nagu oleksid kõik Lissabonis saavutatud kokkulepped hukule määratud.
Lissaboni strateegia ja Lissaboni leping lõppesid mõlemad läbikukkumisega.
Iirimaa lükkas eelmisel nädalal referendumil Lissaboni lepingu tagasi.
See tähendab, et dokument on nüüd surnud.
Eelseisev tippkohtumine peab otsustama, kas Lissaboni lepingu taaselustamiseks on mingit lootust.
Euroopa Parlament peaks saatma selge signaali, et ta tunnustab demokraatlikke reegleid, isegi kui mõned liikmed tulemusega rahul ei ole.
Iirimaa rahva solvamine ja sundimine on vastuvõetamatu.
Üheks viisiks vastuvõetavalt survet avaldada oleks Lissaboni lepingu ratifitseerimisprotsessi jätkamine teistes riikides.
Äärmuslikud ja vastutustundetud kommentaarid, milles tõstatatakse võimalus selline väidetavalt ülbe riik liidust välja arvata, tekitavad ärevust.
Me loodame, et Euroopa Ülemkogu kaalub uut ja demokraatlikumat korda Euroopa Liidu jaoks.
<D>
Järgmine päevakorrapunkt on infotund (B6-0382/2007)
Me oleme juba algusega hiljaks jäänud, sellepärast ma palun teid, kolleegid, et te peaksite ajast kinni ja ma kutsun teid nagu eelmisel korral, palun, tulge esimestesse ridadesse.
Palun tulge esimestesse ridadesse!
Mitte keegi ei pahanda, kui te tema koha peal istute.
See loob palju sõbralikuma ja palju interaktiivsema õhkkonna, kui me oleme siin ees kõik koos.
Komisjonile esitatakse järgmised küsimused.
Esimene osa
Teema: Euro väärtuse mõju konkurentsivõimelisele turismile
Arvestades, et euro väärtuse kasv on viinud Euroopa turismitööstuse konkurentsivõime langusele, siis missuguseid meetmeid on komisjonil kavas rakendada turismitööstuse tugevdamiseks ja Euroopa positsiooni hoidmiseks turismisihtkohana?
<D>
(EL) Proua juhataja, lubage mul nimetada Sterckxi raportit laevaliikluse seire kohta ja õnnitleda nii härra Sterckxi ennast kui ka nõukogu eesistujariiki konsulteerimisel tehtud suurte edusammude puhul.
Käesoleval teisel lugemisel on minu jaoks kõige olulisem säte selle kohta, et merehätta sattunud laevad võetaks kindlaksmääratud ohututesse sadamatesse vastu.
Paljud keskkonnakatastroofe põhjustanud õnnetused oleksid võinud lõppeda hoopis teisiti, kui õigel hetkel oleks pakutud sobivat varjupaika.
Nõukoguga kokkuleppele jõudmiseks oli ühelt poolt vaja sõltumatut komisjoni, et teha otsuseid ohutute paikade kohta.
Teiselt poolt oli vaja leppida kokku rahuldavas hüvitiste süsteemis ohutute sadamate jaoks, juhuks kui ilmneb mingeid tagajärgi.
Tasakaalustatud kokkulepe on siinkohal ilmselge nõue.
Asjade kulg seoses automaatse identifitseerimissüsteemiga (AIS) võrgustiku SafeSeaNet raames on samuti soodne olnud.
Lubage mul kokkuvõtteks korrata, et laevandusel on mõne liikmesriigi SKTs väga suur osakaal.
Tööstusharuna on tal üleilmne mõju.
Seetõttu tuleb kohaldada ELi pingutusi muuta meri inimeste ja ökoloogilise süsteemi jaoks turvaliseks keskkonnaks kõikide, mitte ainult ELi laevade suhtes.
Ei tohiks olla kõlvatut konkurentsi Euroopa laevanduse arvel.
<D>
raportöör. - (DE)
Hr president, see on tegelikult olnud väga lõbus.
Sisuliselt on tegemist olulise raportiga, kuid ma ei taha selle kohta hetkel märkusi teha.
Me ei korraldanud arutelu, seega lepiti kokku, et ma esinen lühikese sõnavõtuga.
Käesolev raport käsitleb kaasotsustamismenetlust.
Vaidlesime nõukoguga komiteemenetluse küsimuses.
Kaasotsustamismenetluse puhul soovisime loomulikult - nagu te kokkuleppele jõudsite - kontrolliga regulatiivmenetlust, tahtsime, et parlamendil oleks võimalik sekkuda halduskorra muutmise puhul.
Nõukogu ei tahtnud meile seda võimaldada.
Oleme nõukoguga maha pidanud nii mõnegi sõnasõja, kuid lõpuks oleme mõjuvõimu saavutanud.
Kui jõustub alusleping, mida kunagi kutsuti põhiseaduseks, tuleb komiteemenetlus uuesti läbi vaadata.
Siis peame tagama, et ei korrataks seda, mida nõukogu juba teinud on ning et me ei kaotaks siin mõjuvõimu.
Räägin seda selleks, et fraktsioonid samuti kõnealusele küsimusele mõtleksid.
<D>
(FR) Hr juhataja, volinik, daamid ja härrad, täna õhtul on siin ja hr Foglietta raportis nimetatud erinevaid arve.
Tahaksin rõhutada, et selle külma statistika taga on esiteks ja ennekõike inimlikud kannatused.
Ma olin mõned aastad psühhiaatriakliiniku juhataja ja paljud meie patsientidest olid alkohoolikud.
Raporti lõikes 26 väidetakse, et me peame välja selgitama põhjused.
Me ei ole täna õhtul sellest piisavalt rääkinud.
Kui tahame valida õige meetme noorte, vanade, meeste ja naiste jaoks, peame teadma põhjusi.
Seetõttu ma palun tungivalt, et ükskõik mis meede võetakse, tuleks läbi viia rohkem uuringuid igas liikmesriigis ja Euroopa Liidus tervikuna, et välja selgitada rohkem selle kohta, miks noored tunnevad vajadust üleliia juua.
Miks joovad ka eakad, kes on kodus eraldatud, liiga palju?
Miks mehed joovad tööl?
Kuni me ei ole välja selgitanud selle liigtarbimise tegelikke põhjusi, ei saa me anda asjakohaseid vastuseid.
<D>
kirjalikult. - (NL) Romad võitlevad Euroopas järjepideva diskrimineerimisega ja peavad vältima tõrjutust, inimõiguste rikkumist ning märgistamist.
Hääletades täna EL minimaalsete kohustuslike standardite poolt, loodan et 10-12 miljonit roma saavad parema juurdepääsu tööhõivele, haridusele, eluasemele ja tervishoiule.
Positiivne on, et raportiga otsitakse kootöös osapooltega parimaid meetmeid.
Raport tõstab esile päritolu olulisuse regionaalpoliitikas.
Liikmesriikidel on vahendeid romade lõimumise toetamiseks, kuid kasutavad raha halvasti.
Seepärast tuleb liikmesriikidel täita oma kohust.
Teine hea asi raportis on see, et komisjon peab tutvustama vastavatele liikmesriikidele otsustamisekriteeriume ja mittevastavuse korral trahve.
Raporti ainus miinus on viitamine romade niinimetatud pikendatud sõltuvusele sotsiaalhoolekandesüsteemist.
See on väga konservatiivne ja eelarvamuslik ning selles alahinnatakse taas romade kogukondi.
Loodan, et komisjon ühendab raporti oma ettepanekuga, mille esitab 5. aprillil.
Komisjon plaanib selle enne suve heaks kiita.
Romade lõimumine on Ungari eesistumisaja üks prioriteete.
<D>
Härra juhataja, see direktiiv on osa kaitsepaketist, mille aluseks on - tsiteerin - "tugevama ja konkurentsivõimelisema Euroopa kaitsetööstuse strateegia”.
Põhisuund on vaba turg nagu paljude asjade puhul, nüüd ka kaitseotstarbeliste toodete ehk teisisõnu relvade puhul; relvad on aga mõeldud tapmiseks ja sõdimiseks.
Direktiivi eesmärk on suurendada Euroopa Liidu relvatööstuse tõhusust ja konkurentsivõimet.
Härra Swoboda rääkis eelmisel arutelul sellest lihtsate sõnadega.
Ta ütles, et me vajame Euroopa relvatööstuse jaoks paremaid algtingimusi, arvestades konkurentsi, eriti konkureerimist Ameerika Ühendriikidega.
2005. aastal said Euroopa Liidu liikmesriigid esmakordselt ühiselt maailma suurimaks relvaeksportijaks.
70% eksporditavast toodangust pärineb neljast suurest riigist: Prantsusmaalt, Saksamaalt, Ühendkuningriigist ja Itaaliast.
Peamised importijad on Lähis-Ida riigid.
Me ei peaks muretsema mitte niivõrd tõhusama relvatööstuse kui desarmeerimise pärast ja erinevalt tõhusast relvatööstusest ei ole selle teema kohta ühtki direktiivi.
On vägagi selge, milles on tegelikult küsimus.
<D>
Selgitasin juba sissejuhatuses komisjoni ülesande sisu ja võin vaid veel kord kinnitada, et meil on olemas nii valmisolek kui ka tahe, mis on ka oluline.
Kui Euroopa Komisjon on nõus selles protsessis abiks olema, siis mainisin juba järgmisi etappe, mis hõlmavad liikmesriikide selle valdkonna erinevate meetodite ja mehhanismide uurimist ja oodatud raporti esitamist järgmisel aastal.
Ent tahan ka lisada midagi, mis puudutab seda arutelu vaid pinnapealselt.
Mõned sõnavõtnud rõhutasid, et on kommunismi kokkuvarisemise, Berliini müüri ja Euroopas raudse eesriide langemise 20. aastapäev ja palju aega on möödas.
Minu arust ei ole kunagi liiga hilja ja parlamendist, sellest hiljuti suurenenud Euroopa Parlamendist oleks hooletu mitte esineda avaldusega totalitaarse kommunismi kuritegude kohta ja mitte algatada arutelu, sest paljud inimesed, kes on siia tulnud, on totalitarismi kogenud ja õigupoolest oligi enamik arutelus osalejaid pärit uutest liikmesriikidest.
Ka mina elasin enamuse oma elust Tšehhoslovakkias totalitaarse süsteemi ajal ning võin isikliku ja kõikide asjaosaliste üldise kogemuse põhjal öelda, et me peame looma Euroopa mälu, Euroopa vennaskonna ning samal ajal soodustama protsesse, mis takistavad totalitarismi naasmist ja selle kuritegude tühiseks pidamist ja eitamist või tõe eitamist.
Nende kuritegude eitamine ei ole võrdväärne mitte ainult tõe, vaid ka eetika ja moraali alatähtsustamisega, mis tekitab aina enam probleeme ja arusaama, et inimeste kõrvaldamisega kaob ka probleem.
Idee sellest, et kui pole inimest, pole probleemi, oli üks Stalini põhimõtteid.
Ma näen ELi laienemist avaramalt ja just sellepärast suudan eristada totalitarismi erinevaid vorme, mida mainiti - erinevaid vorme erinevates riikides.
Meie kohustus on need määratleda, neid mäletada ning võtta hüvitavad, rehabiliteerivad, õiglust jalule seadvad, tõde ülemaks pidavad, inimväärikust austavad ja kõik muud vabaduse ja demokraatia vaatenurgast sobivad meetmed.
Samuti tunneme me minu arvates sageli, et ohud tulevad kaugelt väljastpoolt ning et tänapäevasel maailma jagunemisel ei ole mingit seost religiooni, tsivilisatsiooni ega kultuuriga, vaid ühelt poolt hoopis elu ja inimeste (inimõigused) austamisega ja teiselt poolt ükskõik missuguse fanatismiga.
On mitmesugust fanatismi.
Tunneme seda ka tänapäeva maailmas ja just sellepärast ongi Alexandr Vondra mainitud haridus nii oluline - et nii noored kui ka mitte enam nii noored oskaksid eristada inimeste austamist ning eri vormides ekstremismi, populismi, natsionalismi või fanatismi.
Lõpetuseks tahaksin rõhutada, et Euroopa Komisjon toetab siiralt seda protsessi ja otsib viise, kuidas sellele kaasa aidata.
See arutelu on vaid üks samm, tulemas on aga veel teisigi asju.
Me peame liikmesriigi tasandil tegema palju enam.
Tahaksin lõpetuseks öelda, et ELi praegune laienemine on võimalik tänu paljude inimeste ohverdustele ja et see ei ole toimunud mingi automaatse protsessina.
Ei ühinenud Euroopa, demokraatia, vabadus ega õigusriik ei tekkinud automaatselt, vaid tohutute jõupingutuste ja sagedase verevalamise tulemusel.
Me ei tohi seda unustada.
Päris lõpetuseks tahaksin korrata (vist) Tunne Kelami öeldut, et liidu laienemine ei ole ainult geograafiline ega tähenda ainult turgude ja riikide arvu suurenemist, vaid ka teadlikkuse, mälu, austamise ja vastutuse suurenemist.
Kui suudame selle kaasata protsessi, mida me nüüd tähistame - viie aasta möödumist laienemisest -, oleme valmis edasisteks protsessideks ja tulevikuks.
Kui me ei suuda seda kaasata, on see tee palju raskem.
Suur tänu ja edu teile mitte ainult mälu, vaid ka vastutuse avardamisel!
<D>
fraktsiooni PSE nimel. - (NL) Härra juhataja, hoojooksul läheneva tippkohtumise suunas, jääb minu fraktsiooni peamiseks mõtteks, et Venemaal ja Euroopa Liidul on mitmeid tähtsaid ühishuvisid ning vaatamata meie paljudele eriarvamustele peaks Euroopa Liit tegutsema saabuval tippkohtumisel selle oletuse alusel.
Venemaa ja Euroopa vajavad teineteist, et tegeleda probleemidega Euroopas, kuid eriti vajavad nad teineteist, et tegeleda suurte rahvusvaheliste küsimustega.
Euroopas on jätkusuutlik julgeolek võimalik üksnes koostöös Venemaaga.
Neil põhjustel meie, minu fraktsioon ja mina, oleme alati toetanud strateegilist partnerlust Venemaaga.
Selle tippkohtumise päevakord on väga tihe ning volinik ja eesistujariigi esindajad on sellest juba rääkinud.
Sellegipoolest me loodame, et teatud hetkel toimub liikumine uue partnerlus- ja koostöölepingu läbirääkimiste mandaadi küsimuses.
Loodame, et Poola valitsus on võimeline tegema Moskvaga paremat koostööd ning selle tulemusel ehk looma edasimineku jaoks teatud liikumisruumi.
Äärmiselt olulised on suhted energiavaldkonnas ning ka meie arvame, et alguspunkt peab olema vastastikkus, kuid me peame mõistma, et me tegeleme siin vastastikuse sõltumatuse vormiga, mida me peaksime püüdma koos paremini hallata.
Samuti soovime rohkem koostööd Musta mere regioonis ning loodame, et tippkohtumisel arutatakse samuti selliseid küsimusi nagu Transnistria ja Gruusia.
Eelmised kõnelejad on juba maininud demokraatia olukorda Venemaal ning muidugi pole see midagi, mida saaks arutelust välja jätta.
Samuti oleme mures seoses saabuvate riigiduuma valimistega.
Me soovime, et kampaaniad oleksid vabad ja õiglased ning et kõigil parteidel oleks võrdne võimalus oma sõnumi välja ütlemiseks.
Seetõttu on niivõrd oluline, et me avaldaksime survet vaatlejate küsimuses Moskvas: vaatlejad mitte üksnes tegelikul valimispäeval, vaid vaatlejad ka valimis-eelsete kampaaniate ajal.
Me kõik teame, kui oluline on valimiste suhtes kohase hinnangu kujundamine; riik, millel on ambitsioon olla Euroopa Nõukogu parlamentaarse assamblee eesistujariik, peaks valimisvaatluse valdkonnas tõesti olema võimeline ning soovima teha OSCE-ga koostööd.
Lõpetuseks, ja ma kordan alguses öeldut, me peaksime olema Venemaa suhtes jätkuvalt kriitilised; kriitilised seoses inimõiguste ja demokraatiaga, kuid me ei tohiks polariseerida asju põhjuseta.
Meie alguspunkt peaks endiselt olema heaks naabriks olemine, koostöö tegemine ning püüd tegeleda küsimustega Euroopas koos ning mitte pidevalt takistuste tegemine.
<D>
fraktsiooni IND/DEM nimel. - (FR) Härra juhataja, daamid ja härrad, oleme teadlikud autosektori ja selle alltöövõtjate kriisi struktuursetest põhjustest.
See sektor, nagu oli põllumajanduse ja tekstiilisektori puhul, kannatab sotsiaal-, keskkonna- ja maksumuutuste ja dumpingu käes.
Mida hakkame pihta, kui ameeriklased müüvad dollari langedes oma bensiini neelavaid, subsideeritud ja vägagi reklaamitud neljaveolisi meie turul, mis on ka Türgist, Indiast ja Hiinast pärit madalama kategooria sõidukite piiramisrõngas.
Sellele on lahendus.
Peame taaskehtestama Maastrichti lepingutega keelatud ühised välistariifid.
Üksnes tasandustollimaksud Euroopa Liidu piiridel saavad taasluua tõelise ja ausa rahvusvahelise kaubavahetuse.
Julgegem teha seda, mida terve mõistus soovitab, enne kui on hilja.
Seejuures nagu teate, on Lissaboni lepingu protokolliga 27 ja artikliga 63 rangelt keelatud igasugune tollikaitse Euroopa turul.
Daamid ja härrad, olgem järjepidevad.
Ärgem soodustagem enam olukordi, mis on meile nii kahjulikud.
Matkem lõpuks maha see kahjulik leping ja lõpetagem püromaanlike tuletõrjujate mängimine.
<D>
(RO) Soovin väljendada oma toetust härra Salafranca raportile.
Usun, et pärast ülemaailmse kokkuleppe rakendamist peame me edasi liikuma kõrgemale ajaloolisele tasandile strateegilises partnerluses Euroopa Liidu ja Mehhiko vahel.
See partnerlus on muutunud vajalikuks, arvestades mitte ainult Mehhiko tähtsat rolli maailma poliitilisel ja majanduslikul areenil, vaid ka tema väga lähedasi majanduslikke sidemeid Euroopa Liiduga.
Mehhiko elanikkond ületab 100 miljonit inimest, riik on majanduslikult võimsuselt maailmas suuruselt kümnes ja on G20 rühma liige.
Koostöö Mehhikoga osutub kasulikuks selliste ülemaailmsete väljakutsete taustal nagu majanduskriis ja globaalne soojenemine.
Ütlematagi on selge, et me soovime, et uue partnerlusega muudetaks ametlikuks iga-aastased Euroopa Liidu ja Mehhiko tippkohtumised, tuginedes kõrgetasemeliste kohtumiste eeskujule Euroopa Liidu suhetes muude strateegiliste partneritega.
Samuti peame toetama selle partnerluse parlamentaarset mõõdet ELi-Mehhiko parlamentaarse ühiskomisjoni ja EuroLati assamblee kaudu, millel on viimastel aastatel olnud eriti kasulik roll.
Arvestades, et käesolev aasta on Euroopa loovuse ja innovatsiooni aasta, arvan ma, et me peame pöörama rohkem tähelepanu Euroopa Liidu ja Mehhiko vahelisele koostööle uuringute, kultuuri ja hariduse valdkonnas, samuti teadlaste ja üliõpilaste liikuvusele.
Mehhikos on suurim hispaania keelt kõnelev elanikkond maailmas ja nad jagavad eurooplastega ühiseid kultuurilisi väärtusi, sh tihedad sidemed Rumeenia kultuuripärandiga, mis tugineb nende ladina pärandile.
Näiteks 2005. aasta juulis Rumeenia Talurahvamuuseumis Bukarestis korraldatud näitus osutas hämmastavale sarnasusele Mehhiko rahvakunsti ja paljude Rumeenia rahvakunsti taieste vahel.
Mulle näib, et Euroopa Liidu institutsioonid peaksid ulatuslikumalt ja järjekindlalt kasutama potentsiaali, mida kultuur, haridus ja kunst rahvaste lähendamiseks pakuvad.
Lõpuks, kuid mitte vähemtähtsana, arvan, et strateegilise partnerluse panus peaks hõlmama ka Mehhikosse reisivate Euroopa kodanike ohutuse tagamist.
Mehhikol on erakordne turismipotentsiaal, hiilgavad ajaloolised kultuuriaarded ja samuti on see paljude eurooplaste lemmiksihtkoht.
Siiski ei tohi neid ohtu seada kuritegevuse ja korruptsiooni tõttu, mis riigi mõnedes piirkondades on ilmsed.
Võitlust kuritegevusega on võimalik muuta tõhusamaks kolmepoolse koostöö kaudu Mehhiko, Euroopa Liidu ja Ameerika Ühendriikide vahel.
<D>
Härra juhataja, kõiki seadusandlike organeid peab alati kontrollima ning nad peavad olema valmis teostama enesekontrolli, nagu ka meie seda tegema peame.
Ma kardan siiski, et käesolevas raportis minnakse enesekontrolliga liiga kaugele; ma läheksin isegi nii kaugele ja nimetaksin seda enesetsensuuriks.
Kui kõnealune raport võetakse vastu selle algsel kujul, siis see tähendab, et parlament teeb ise ettepaneku piirata oma liikmete õigust esitada nõukogule ja komisjonile asjakohaseid küsimusi.
See tundub muidugi iseenesest arukas, kuid raportis sätestatakse ka, et presidendi otsustada on see, kas vastavat küsimust võib esitada.
Seega on parlamendi presidendi otsustada, milliseid küsimusi on sobilik teistele ELi institutsioonidele esitada.
Seega kehtestame täiendava enesetsensuuri ning lisaks sellele lubame ka parlamendi presidendil tegeleda tsensuuriga.
Sooviksin täiskogule meelde tuletada, et oleme ainus otse valitav organ ning seega on meil teatud kohustus.
Meie ülesanne on teostada parlamentaarset kontrolli ning seega ei saa me mingil juhul kohaldada enesetsensuuri, mille puhul valitseb kuritarvitamise oht.
Loomulikult on meil kõigil moraalne kohustus mitte raisata ühegi institutsiooni aega ebaoluliste küsimustega, kuid me ei saa lubada "objektiivsete kriteeriumite” sätestamist asjakohasuse suhtes.
Poliitikas puuduvad sellised asjad nagu objektiivsed kriteeriumid ning kui me need sätestame, siis riskime nende kuritarvitamisega.
<D>
kirjalikult. - (PT) Euroopa Komisjoni ettepanek oli väga hea ning muudeti veelgi paremaks parlamendi tehtud vastavate muudatustega, mis on järgmised:
komisjonile (Eurostatile) on väga oluline anda asjakohane pädevusraamistik, piisav personal ja võimalikult suur sõltumatus;
statistikaandmete kogumise ühtlustamine;
liikmesriikide esitatud statistika- ja eelarveteabe standardimine;
kui liikmesriigid esitavad moonutatud makromajanduslikku statistikat, peaks komisjon kaaluma sanktsioonide väljatöötamist stabiilsuse ja kasvu pakti raames.
Seetõttu hääletasin poolt.
<D>
kirjalikult. - (FR) Ühenduse 2009. eelarveaasta eelarves esitasime meie, Euroopa Parlamendi sotsialistlik fraktsioon, ettepaneku Euroopas sotsiaalturismi arendamist ettevalmistava meetme kasutuselevõtuks ning see ettepanek võeti vastu.
Nimetatud projekt vastab avastusele, et paljud kodanikud ei saa majanduslikel põhjustel reisida ja et see ebavõrdsus tuleb kaotada, tagades kõigile võimaluse puhkuseks.
Ent projekt on kasulik ka territoriaalse planeerimise ja kohaliku arengu mõistes.
Kombineerides sotsiaalse segamise kohaliku arenguga ja andes võimaluse inimestele, kelle jaoks puhkusele minek on raske, muudab sotsiaalturism turismisektori kasumlikumaks.
Seega annab projekt võimalusi hooajavälise turismi arendamiseks, eriti piirkondades, kus turismisektor on väga hooajaline, ning soodustab alalisemate töökohtade loomist nimetatud majandussektoris.
Seega näitab sotsiaal- ja ühenduse turism, et vabaajaturu ja krediidivõimetu majanduse vahel on tõepoolest vahepealne sektor ja et majanduslik asjakohasus ei ole ühildamatu võimalikult paljudele inimestele juurdepääsu võimaldamisega.
Turismisektor aitab ka Euroopa kodanike vaheliste vahetustega Euroopa kodakondsust tugevdada.
Eelöeldu näitab lihtsalt, kui tähtis on kõnealune sektor nii majandusliku kasumi kui avalike ressursside osas.
<D>
fraktsiooni PPE-DE nimel. - Proua juhataja, tahaksin tänada volinikku esiteks selle eest, et ta nõustus loobuma oma vabast õhtupoolikust, et tulla siia meie ette, pilgeni täis parlamendisaali, ja teiseks tema öeldud sõnumi eest.
Tegemist on olulise rohelise raamatuga ning see peaks vallandama ulatusliku arutelu nii Euroopa Parlamendis kui ka väljaspool seda.
Volinik tõstatas oma äsjases sõnavõtus paar küsimust, sh küsimuse selle kohta, miks ei tule juurde uusi meditsiiniõdesid ja arste.
Lubage mul öelda, et minu meelest on see vaid üks pool küsimusest.
Teine pool küsimusest on see, miks nii paljud neist lahkuvad.
Lahenduse võti peitub tervishoiutöötajate värbamise ja tööl hoidmise viiside leidmises.
See puudutab eelkõige ehk õdesid, aga ka arste, teisi terapeute jne.
Minu arvates peame vaatama olemasolevat karjääristruktuuri.
Peame mõistma, kuidas edutamist nähakse ühe võimalusena.
Peame lõhkuma mõned barjäärid nii kutsealadel kui ka nende vahel.
Peame tagama mugava töökeskkonna.
See on raske, kuid võib olla ka meeldiv.
Peame tagama, et Euroopas oleks teadusasutusi uuringute tegemiseks, et inimesed ei läheks ära välismaale.
Võib-olla peaksime kõigepealt kuulama ära töötajad, kes puutuvad selle teemaga kõige otsesemalt kokku.
Tean omast kogemusest valitsuse liikmena ja teie teate volinikuna, et liiga tihti kuulame me kutseala juhtivtöötajaid ega lähe haigevoodite juurde, et kuulata õdesid ja arste, kes näevad tegelikult igapäevaprobleeme.
Kui me teeksime seda rohkem, siis ehk saaksime ka oma poliitika paremini paika.
Loomulikult tahan - nagu ka volinik - nimetada omaenda koostatud raportit, Euroopa Parlamendi seisukohti piiriülese tervishoiu valdkonnas.
Ütlesime kohe algul, et kõige selle juures on olulised kaks meedet, mida ei võetaks samal ajal.
Üks neist on mõistagi seotud patsientide turvalisusega ja see on hoogsalt edasi arenenud.
Teine on mõnevõrra maha jäänud.
See puudutab tervishoiutöötajaid.
Me vajame piiriülese tervishoiu jaoks teenust osutavaid tervishoiutöötajaid, tagalat, et patsiendid saaksid turvaliselt ja kindlustundega ühest riigist teise liikuda.
Siin Strasbourgis olles mõtleme Strasbourgi, Liège'i ja Luxembourgi näitel sellest, kuidas tugikeskuste võrgustiku idee võiks olla väärtuslik nii patsientide kui ka õppe- ja teadustegevuse seisukohast.
Volinik mainis tervishoiutöötajate liikuvust ja me peamegi kaaluma võimalusi selle teokstegemiseks, seadmata seejuures ohtu patsientide turvalisust.
Leian, et tingimata peaks see hõlmama ka keeleoskuse teste - keeleoskus ei ole küll takistus, kuid patsiendid vajavad selles osas kaitsvat meedet.
Volinik viitas ka kutsekvalifikatsioonide tunnustamisele.
See on ilmselgelt oluline, ükskõik, kas teid ravib koduvisiidile tulnud arst või te lähete välisriiki mõne sealse arsti juurde.
Teatud kutsealad - näiteks kiropraktika - on mõnes riigis tunnustatud, mõnes aga mitte.
Oma kavade koostamisel peame kaaluma võimalusi, kuidas tuua need täiendavad tervishoiutöötajad tähelepanu keskmesse.
Loomulikult peame tagama ka patsiendi turvalisuse, kui mõelda distsiplinaarkorras karistatud või litsentsist ilma jäänud arstidele, õdedele ja tervishoiutöötajatele, ning oma raportis palungi ma komisjoni sellele kaasa aidata.
Minu arvates on tegemist teemaga, mida peaksime põhjalikumalt analüüsima.
Volinik viitas õigustatult ajude äravoolule.
On traagiline, et me ise ei koolita piisavalt palju tervishoiutöötajaid, vaid krabame neid teistest riikidest, kes saavad neid vaevu endale lubada.
Kui vaadata statistikat, siis näeme, et keskmiselt üks arst neljast ja üks õde kahekümnest on oma väljaõppe saanud Aafrikas ja töötab mõnes OECD riigis.
Asi on osaliselt selles, et meie riigid avaldavad neile survet, ning osaliselt selles, et meie valitsusvälised organisatsioonid kasutavad neid samuti ja värbavad neid asjaomasesse riiki, makstes neile rohkem kui nende koduriigis.
Seega ei lähe nad enam sinna tagasi tööle.
Kõik need asjaolud on tähtsad, proua volinik.
Me peame mõtlema tervishoiutöötajate turvalisusele.
Peame võtma oma aruteluküsimuste hulka ka süstlatorkevigastused ja haiglatest saadavad nakkused, samuti rünnakud personali vastu.
Teame hiljuti ämmaemandatega peetud vestluse põhjal raskustest ametikindlustuse saamisel.
Need on mõned teemad, mis on loodetavasti esiplaanil meie aruteludes selle väga oodatud rohelise raamatu üle.
<D>
fraktsiooni GUE/NGL nimel. - (DE) Hr President, USA luureraporti andmetel on olukord muutunud.
Hetkel on vajalik moratoorium tuumaküsimuses.
Probleemiga tegelemine tuleb ÜRO Julgeolekunõukogult suunata tagasi Rahvusvahelisele Aatomienergiaagentuurile.
Vaatamata kõigile rühmituste, näiteks ametiühingute vastu rakendatavatele repressiivsetele meetmetele on Iraanis väga elav kodanikuühiskond.
Esineb talumatuid juhtumeid, näiteks kandidaatide tagasilükkamine Majlis'esse kandideerimisel, kuid mina olen otsustavalt karmimate sanktsioonide vastu.
Need annaksid hoopis vastupidise tulemuse, eriti demokraatliku opositsiooni suhtes.
Kuuleme ikka veel ähvardusi seoses sõjaga Iraani vastu, eriti Ameerika Ühendriikidelt.
Minu fraktsioon on väga igasuguste sõjaähvarduste ja võimalike sõjakavatsuste ettevalmistamise vastu.
Hr Solana, Briti ajalehes Guardian tsiteeritakse Robert Cooperit, teie meeskonna liiget, kes ütleb seoses hiljuti arutletud uue NATO manifestiga järgmist: "Võib-olla kasutame tuumarelvi enne teisi, kuid ma ei tahaks seda kõvasti välja öelda.”.
Hr Solana, kas see avaldus seostub olukorraga Iraanis ja millal te kavatsete teatada, et see ei ole teie seisukoht?
Lubage ma kordan: läbirääkimised Iraaniga, mitte eskalatsioon ja sõda.
<D>
Hr president, daamid ja härrad, ma sooviksin tänada oma kaasliikmeid, volinikku ja eesistujariiki, et nad osalesid selles arutelus, mis, nagu volinik Verheugen ütles, ei lõpe siin.
Esitaksin kiiresti mõned punktid.
Sooviksin kommenteerida prioriteetide määratlemise küsimust, millest volinik Verheugen rääkis.
Usun, et see võib tegelikult olla üsna riskantne samm.
Samas ei ole seda siiski siiani kunagi tehtud.
Olen alati olnud üsna skeptiline prioriteetide tõelise määratlemise võimaluse osas.
Kui te aga tõesti soovite seda teed jätkata, siis riskige ja olge läbipaistvad ning miks mitte isegi korraldada arutelu nende prioriteetide üle?
Vastasel juhul võiks jääda mulje, et prioriteedid valiti, sest te soovite lahti saada ebamugavatest rikkumistest.
Ma ei arva, et see oleks hea.
Teiseks ütleksin seda, et vaatamata asjaolule, et komisjon eitab vajadust enamate ressursside, eelkõige inimressursside järele, et käsitleda rikkumisi, on tegelikkuses olukord selline, et peaaegu igal volinikega toimunud kohtumisel on kõik mulle rääkinud, et neil ei ole piisavalt ressursse, piisavalt inimesi selle küsimusega tegelemiseks.
Arutelu jooksul kerkis esile rikkumiste arv uutes liikmesriikides ning mida volinik ja eesistujariik ütlesid, on tõenäoliselt tõsi.
Peaksime siiski ka teadma, et näiteks keskkonnaküsimustes tegelevad vaid kaks või kolm ametnikku kõigi kümne uue liikmesriigiga, seega on seal ilmselgelt probleem seotud inimressursiga.
Lõpetuseks Euroopa Parlamendi rollist.
Me arutame, kuidas sisemiselt muuta meie rolli kaasseadusandjana tõhusamaks meie poolt heaks kiidetud direktiivide kohaldamise jälgimise kaudu.
Usun, et peame kindlasti tegema kahte asja: esiteks otsustavalt tugevdama poliitiliste otsuste kaudu petitsioonikomisjoni rolli, mis, nagu pr Wallis ütles, on meie aken maailma, ning teiseks peaksime süstemaatiliselt korraldama istungjärke kohaldamise kohta, mis nõuavad küll ka avatud koostööd komisjonilt.
Sest kui me korraldame istungjärke, kus arutame direktiivide kohaldamist ning neil istungjärkudel osalev komisjoni ametnik istub vaikselt või räägib meile asjadest, mis ei paku huvi - võib-olla seepärast, et ta ei saa öelda, mida me tegelikult teada soovime -, siis on kogu see tegevus mõttetu.
Igal juhul ma tänan teid ning kindlasti räägime sellest veel.
<D>
NATO liikmesriikide ministrite kohtumisel 2008. aasta oktoobris väitis kindral John Craddock, NATO vägede juht Euroopas, et Venemaa sõjategevus Georgias ajendas NATOt vaatama üle selle liikmesriikide turvalisust käsitlevaid peamisi järeldusi.
Kas see väide kehtib ka pärast Lissaboni lepingu sõlmimist?
Kokkulepe Venemaaga on mõjuv poliitiline samm, mis võiks meie turvalisust tugevdada.
Sellegipoolest tõstatab see tõsiseid moraalseid ja strateegilisi küsimusi.
Kas NATO kavatseb koostöö nimel teha järeleandmisi Euro-Atlantilise liidu alustaladeks olevate ja mitmeti Venemaal viljeletava demokraatiaga vastuollu minevate demokraatlike ideede esindamisel ja kaitsmisel?
Ehk pole vaja eraldi esile tuua inimeste hirmutamist ja väärkohtlemist ning ajakirjanike ja juristide surma puudutavate üksikasjade ebatäpset olemust Venemaal.
Lisaks on raske võtta Venemaa hiljutist sammu, kus Wikileaksi asutaja Julian Assange nimetati Nobeli rahupreemia laureaadiks teisiti kui provokatsioonina.
Kas see vähendab NATOga liituda soovivate riikide võimalusi liitumiseks, kui Venemaa ei kiida nende liitumist heaks?
Seisame paratamatult küsimuse ees, kas NATO juhid arvestavad teatud liikmesriikide valukohtadega ning nende ja Venemaa vahel olevate siiani lahendamata probleemidega.
Ajaloolist rahu ja koostöö saavutamise suunda tuleks igal juhul järgida.
Sellegipoolest peame tõdema NATO ajaloolist vastutust osas, millist ülemat võimu see legitimeerib, ja millele seisab vastu, seoses raketitõrjeprogrammi raames sõlmitud leppega ja lähtuvalt Euroopas kehtivatest väärtustest.
<D>
(ET) Kallid kolleegid, isikuandmed on delikaatne informatsioon, millega tuleb ümber käia äärmise ettevaatlikkusega.
Andmekaitse ei saa olla lünklik, vaid peab tõeliselt toimima.
Ettepaneku võtta vastu nõukogu raamotsus kriminaalasjades tehtava politsei- ja õigusalase koostöö raames töödeldavate isikuandmete kaitse kohta raportööride poolt esitatud muudatusettepanekud pürgivad selle eesmärgi poole suurepäraselt.
Ühtlasi õnnitlen raportööre tehtud töö eest.
Raamotsus kujutab endast märkimisväärset mõju ühele Euroopa Liidu kodanike põhiõigusele: eraelu puutumatusele.
Kuna europarlament on alati kindlalt pooldanud tugevat ja kaitsvat raamotsust, mis võimaldaks kõrget andmekaitse taset, peaks nõukogu parlamendi muudatustega tõsiselt arvestama.
Isikuandmete vahetamist peavad reguleerima üheselt arusaadavad eeskirjad; tegemist peab olema usaldusväärse kaitsega, mis tagab inimeste põhiõigustest kinnipidamise.
Ülimat tähelepanu on vaja pöörata, milleks õigupoolest isikuandmeid kasutatakse.
Selliste isikuandmete töötlemine, mis paljastavad rassilise või etnilise päritolu, poliitilised vaated, usulised või filosoofilised veendumused, ametiühingusse kuulumise ning tervisliku seisundi või seksuaalelu, peab olema apteekri täpsusega reguleeritud.
Ei saa piirduda vaid klausliga, et see on lubatud, kui see on hädavajalik ja kaitsemeetmed on piisavalt tagatud - see on liiga üldine, erandjuhud tuleb täpsemalt kirja panna.
Juurdepääs isikuandmetele ja nende edastamine peab toimima õiguspäraselt, turvalisus peab olema igakülgselt tagatud.
Selleks vajame vettpidavat, erilist ja kaitsvat raamotsust ning kontrollsüsteemi.
Meie missioon on seista meie kodanike põhiõiguste eest ja samas tõrjuda terrorismi.
Tehkem mõlemat äärmise tähelepanuga.
<D>
Pr juhataja, esmalt tahaksin õnnitleda Poul Nyrup Rasmusseni raporti koostamise eest, mis põhineb niivõrd põhjalikul analüüsil ja suurepärastel teadmistel finantsturgude kohta.
Mõlemat tüüpi alternatiivsetel finantsvahenditel, mida arutame, on üha suurem varade osakaal globaalsel turul ja need osalevad uute töökohtade loomisel.
Kõige tähtsam asi finantskriisi puhul, mida oleme viimasel ajal jälginud suure ärevusega ja millega oleme püüdnud edutult võidelda, on finantsstabiilsuse tagamine.
Minu arvates on kõige tõhusam viis suurendada lisaks finantsstabiilsusele ka ausat konkurentsi turul osalejate vahel, parandades järelevalvet ja läbipaistvust asjakohasel tasemel, samas kahjustamata mudelit, mis põhineb uuenduslikel turu strateegiatel.
Mõned normid seoses finantsturgudega, mida otseselt ja kaudselt kohaldatakse riskifondidele ja erakapitali investeerimisfondidele, on olemas riiklikust ja Euroopa tasemest kõrgemal.
Peaksime siiski püüdlema kõnealuste juriidiliste määruste ühtse, mittediskrimineeriva ja järjepideva rakendamise ja kohaldamise suunas.
Seetõttu nõustun täielikult Euroopa Parlamendi soovitustega, mis on suunatud komisjonile, suurenenud tegevuse ja asjakohaste õigusaktide ettepanekute esitamise kohta.
<D>
(FR) Austatud juhataja!
Milline roll peab ELil olema riikides, kus rahvas on režiimi vastu üles astunud, ent juhid jäävad kurdiks korduvatele nõudmistele suurema demokraatia, tõeliste struktuurireformide ja õiglase arengu järele?
See on küsimus, mis on meile esitatud.
Minu meelest on olemas esialgne vastus, millega ei tohi venitada.
Liit peab pingutama oma lihaseid ja kasutama kõiki olemasolevaid sanktsioone, et peatada repressioonid ning saavutada poliitvangide ja ajakirjanike viivitamatu vabastamine.
Liit peab toetama sõltumatu komisjoni moodustamist toime pandud tegude uurimiseks ja nõudma inimõiguste nõukogu eriistungjärgu korraldamist.
Keskpikas plaanis peame vaatama minu arvates uuesti põhjalikult läbi oma suhted nende riikidega.
Euroopa Liit peab nüüdsest näitama, et ta on kindlalt avaliku arvamuse ehk rahva, mitte võimulolijate poolel.
Selleks peab liit algatama dialoogi ja seda ülal hoidma kõikide kodanikuühiskonna jõududega, kõigi nendega, kes tahavad toetada demokraatiat ning samuti opositsiooniliikumiste juhtidega.
Tegemist on niisiis põhjaliku muudatusega ...
(Juhataja katkestas kõneleja.)
<D>
kirjalikult. - (PL) Soovides mitte alahinnata linnade ja suurte linnastute olulisust, tuleks meeles pidada, et suurem osa Euroopa ühiskondlikust ja majanduslikust elust leiab aset maapiirkondades.
Just sel põhjusel oli mul hea meel näha Proua Klaß'i raportit naiste olukorra kohta maapiirkondades.
Meie arutelu sel teemal sobib hästi kokku üldise debatiga, mis on seotud rahvusvahelise naistepäeva tähistamisega.
Ma toetan selle raporti peamist ideed, mille kohaselt ei saa maaelu areng põhineda vaid põllumajandusel.
ELi põllumajanduspoliitika eesmärgiks on tagada tõeline maaelu säästev areng, andes selle kaudu kohalikule elanikkonnale, sealhulgas naistele, suuremad võimalused oma potentsiaali paremaks arendamiseks.
See tähendab ka seda, et naised võtavad endale olulisema rolli kohalikes kogukondades ja hakkavad osalema arenevas teenusesektoris.
Ma rõhutan, et maapiirkondade tegevuse määratlemisel kasutatav üldprintsiip peaks olema võrdsed võimalused meeste ja naiste vahel.
Selle üheks hindamisviisiks on naiste juurdepääs tööturule.
Kahjuks on naiste tööhõive näitajad just madalaimad maapiirkondades, sest farmides töötavaid naisi ei loeta alati tööjõu hulka.
Nendel naistel on ka vähem palgatöövõimalusi kui linnapiirkondade naistel.
Taolist ebavõrdset olukorda saab parandada vaid kohaliku elanikkonna mõtteviisi muutes ning uute rahaliste stiimulite kaudu, mille EL on loonud just maapiirkondadele.
<D>
(BG) Bulgaaria, ELi ühe uusima liikmesriigi esindajale on täisliikmena 2008. aasta eelarve vastuvõtmises osalemine väljakutseks.
See on saanud võimalikuks tänu ELi järgitavale laienemispoliitikale, mida toetatakse ka eelarvepoliitika kaudu.
Ma toetan raportit ja õnnitlen raportööre ja koordinaatoreid eelarve ning selle muudatuste osas saavutatud kokkuleppe puhul.
2008. aasta eelarveprojekt teeb oma jätkusuutliku majanduskasvu osas ka uusimatele ELi liikmesriikidele võimalikuks oma liikmelisusest tulenevate eesmärkide saavutamise.
Rakenduskavad struktuurifondide raames tagavad inimressursside kõrge kvaliteedi ja kvalifikatsiooni, konkurentsivõime, infrastruktuuri paranemise, haldussuutlikkuse parandamise transpordis, keskkonna valdkonnas jne.
Kuid kahjuks on saadaolevaid ressursse vähem, kui vaja oleks.
Tahaksin väljendada oma toetust ka struktuurifondidesse, Euroopa Sotsiaalfondi ja Ühtekuuluvusfondi tehtavate maksete strateegilisele suurendamisele, sest see võimaldab neil rakenduskavasid ja oma suutlikkust laiendada.
Toetan ka 30%-list reservi halduskulude eelarvereal, sest usun, et see on hea viis kulutuste tõhususe tagamiseks ja kulude kontrollimiseks.
2008. aasta eelarveprojekt pöörab tähelepanu ka ELiga ühinenud uutele piirkondadele.
Musta mere piirkonnas on Rumeenia ja Bulgaaria ka ELi piiriks.
ELi ja liikmesriikide valitsuste poliitika eesmärk on muuta piirkond turvalisuse, stabiilsuse ja heanaaberlikkuse piirkonnaks.
Piirkond vajab infrastruktuuri parandamist, rohkem investeeringuid ja asjakohaseid keskkonnakaitsemeetmeid, sest tegemist on väga suure tööstusliku ja energiatööstuse tooraine edastajaks muudetud piirkonnaga.
Euroopa Liit oma poliitika ja rahastamisega peaks tagama nii keskkonnaohutuse kui ka Euroopa energiavarustuse stabiilsuse ja kindluse.
Musta mere seire ja Musta mere piirkonna arengu raamprogramm on katseprojekt, mida ma usun, Euroopa Parlament kindlasti toetab; see on õige samm Musta mere piirkonna hea arengu ja selle elanike ELi liikmelisuse alasesse poliitikasse integreerimise poole.
<D>
(HU) Tänan teid väga, proua juhataja.
Möödunud nädala loodusõnnetus Kaug-Idas šokeeris iga korralikku inimest.
On loomulik, et maailma tähelepanu keskendub neile riikidele.
Hiina on praegu väga suure avaliku tähelepanu all: sel suvel toimuvad olümpiamängud, Hiina peaministri visiit Taiwani, sündmused Tiibetis, dalai-laama ringsõit Euroopas ja selle vastuvõtt, Euroopa Komisjoni visiit Hiinasse - kõik need sündmused on aidanud tõmmata Hiinale tähelepanu.
Ent nüüd ei ole aeg rääkida boikottidest või Tiibetist.
8-magnituudine maavärin, mis muutis Sichuani platoo rusudeks, põhjustas 50 000 inimese surma ja jättis paljud ellujäänud kodutuks, rääkimata põhjustatud majanduslikust kahjust.
Sellepärast palun igal Euroopa Liidu institutsioonil tagada, et me annaksime omalt poolt kõikvõimalikku inimlikku abi ning osutaksime katastroofis kannatanutele humanitaarabi seni, kuni see on vajalik.
Tänagem päästemeeskondi ja abiorganisatsioone nende abi eest; nad töötasid ööpäevaringselt, et parandada piirkonnas elavate inimeste olukorda, ning kinnitagem Hiina elanikkonnale oma tingimusteta solidaarsust ja kaastunnet.
Tänan teid väga.
<D>
President Jacques Chirac ütles, et kõige talumatum ebavõrdsus on ebavõrdsus tervishoius.
Seepärast andsin poolthääle raportile, mis keskendub tervishoiule ning seetõttu ka tarbijakaitsele.
Võltsitud ravimite nuhtlust on juba liiga kaua eiratud.
Kui arengumaad on ilmne sihtmärk, sest seaduslike ravimite hind on tihti kõrgem kui enamik endale lubada saab ja kontrollmeetmed on ebatõhusad või ei ole neid üldse, siis näeme nüüd, et üha rohkem võltsitud ravimeid tuleb ka ELi, eriti just Interneti teel.
See on kasvav oht rahvatervisele ja julgeolekule üldiselt ning eksisteerib igal pool maailmas.
EL peab jääma valvsaks ja rakendama sihikindlaid poliitikameetmeid selle vastuvõetamatu korruptsiooniga võitlemiseks.
Hetkel on väga raske määratleda täpselt selle majanduslikku mõju, sest tootmine on muutunud järjest tööstuslikumaks.
See on moraalne ja eetiline probleem, mis ohustab tervishoiusüsteemide usaldatavust ja tõhusust.
Sel põhjusel peaks võitlus võltsitud ravimite vastu kõigile maailma poliitilistele juhtidele väga südamelähedane olema.
<D>
kirjalikult. - Andsin poolthääle raportile, milles käsitletakse ühtset turgu Euroopa kodanikele.
Euroopa institutsioonide ülesanne on hõlbustada arenenud ja konkurentsivõimelise sotsiaalse turumajanduse loomist, mille eesmärk on saavutada täielik tööhõive ja ergutada sotsiaalset progressi.
Minu arvates on ühtne turg Euroopa majanduskasvu üks peamine mõjur.
Tüdimus ühtse turu suhtes on murettekitav ja seda tuleb üksikasjalikult uurida.
Kõige tähtsam on see, et raportis kinnitatakse kodanike sotsiaalseid põhiõigusi ühishagide, tööõiguse, töökaitse ja tööstuse ümberkorraldamise vallas, nagu on sätestatud Euroopa Liidu esmastes õigusaktides.
Pooldan raportis soovitatud lühiajalisi strateegiaid, sealhulgas Euroopa turujärelevalve tugevdamist, ühtse integreeritud hüpoteegituru loomist ning maksutõkete ja kahekordse maksustamise kaotamist.
Kindla e-kaubanduspoliitika loomine suurendaks kodanike ja tarbijate usaldust veebiostlemise vastu.
Tahaksin avaldada heameelt ka ettepaneku üle luua ühtne tegevuskava kaupade ebaseadusliku võltsimise vähendamiseks.
See aitaks kaasa majanduskasvu kiirele taastumisele kaubasektoris.
<D>
raportöör. - (DE) Proua juhataja, volinik Vassiliou, volinik Dimas, daamid ja härrad, täna on meil olemas tulemus mitmetelt aruteludelt ja läbirääkimistelt, mis peeti kohati suurte emotsioonide saatel, ning homme on meil võimalus selle üle hääletada.
Me ei ole seda enda jaoks lihtsaks teinud.
Oleme pingutanud, et leida õigeid lahendusi oma läbirääkimistel nõukogu ja komisjoniga.
Oleme teinud kindlaks, et teadus ei anna meile alati õiget suunda selgete järeldustega.
Täiendav teaduslik tugi on vajalik, et analüüsida nende uute õigusaktide mõjusid.
Esiteks avaldan seega siirast tänu kõigile, kes aitasid konstruktiivsete ettepanekutega kaasa selle positiivse tulemuse saavutamisele, oma kolleegidele siin Euroopa Parlamendis, Euroopa Komisjonile, eesistujariigile Prantsusmaale - kahju, et nõukogu eesistujariik Tšehhi Vabariik ei ole täna õhtul siin - ning suur tänu ka töötajatele.
Selle direktiiviga taimekaitsevahendite säästva kasutamise kohta astume väga suure sammu suurema ühtsuse poole Euroopa keskkonna- ja tarbijakaitses.
Säästvus kui Euroopa põllumajanduse üldpõhimõte tagab tervisliku toidu ja tervisliku keskkonna.
Esimest korda ühtlustatakse taimekaitsevahendite käitlemine Euroopa tasandil.
Peamine põhimõte "nii palju kui vajalik ja nii vähe kui võimalik” eeldab igakülgseid ja usaldatavaid teadmisi.
Taimekaitsevahendid on tegelikult taimede ravimid.
Neid tuleb kasutada õigesti, et need oleksid tõhusad - õige vahend ja õige annus õigel ajal.
Siin tuleks kaaluda ka seda, kas on vaja keemilist taimekaitset või oleks parem kasutada mehaanilisi meetmeid.
Parima tehnoloogia valik ja katsetatud kasutamisseadmed kaitsevad keskkonda ja kasutajat ning aitavad kaasa tegevuse edukusele hea saagi näol.
Liikmesriigid kehtestavad meetmed oma riiklikes tegevuskavades, et vähendada taimekaitsevahendite kasutamist.
Riski vähendamine on esmane eesmärk.
Integreeritud taimekaitse üldiste aluspõhimõtete kasutamine muutub kogu Euroopa Liidus kohustuslikuks alates 2014. aastast.
Vee raamdirektiivi sätetele vastavus on kõige suurem prioriteet.
Liikmesriigid loovad veekogudega külgnevad puhvertsoonid, mida tuleb kohandada vastavalt mullastikutingimustele ja geograafilistele asjaoludele.
Taimekaitsevahendite kasutamine kohalike asutuste poolt ja kaitsealadel minimeeritakse või peatatakse, kui see on vajalik.
Kehtivad määrused seadmete kontrollimiseks ning nähakse ette korrapärased hooldusvahemikud.
Riski vähendamine tähendab seda, et professionaalsed kasutajad peavad saama usaldusväärset ja pidevat koolitust taimekaitsevahendite kasutamise kohta.
Erakasutajaid, kellel ei ole erikoolitust ja kes võivad vale kasutusega põhjustada kahju eraaedades, tuleb kasutamise ja ohtude kohta teavitada hästi koolitatud müügiinimeste poolt taimekaitsevahendite ostmise ajal.
See direktiiv tähendab, et siiani erinenud määrused eri liikmesriikides kohandatakse kõrgemal ja ühisel tasandil.
Kavandatud meetmed toovad kasu keskkonnale, tarbijatele ja kasutajatele.
Samasugused tingimused kogu Euroopa Liidus tagavad sarnased ohutusnormid ja tootmistingimused.
Aineid, mille puhul on tõendatud, et need on tervist kahjustavad, ei litsentsita; selles oleme ühel meelel.
Ent keeld peab põhinema teaduslikult põhjendatud järeldustel ja mitte poliitilistel dogmadel.
Kokkupuudet tuleb samuti arvesse võtta, kuna pestitsiididega on nagu paljude asjadega elus - kogus on see, mis põhjustab mürgistava ohu.
Peavalutablett on õnnistus, aga kui võtta 20 tabletti, siis on see ohtlik või isegi eluohtlik.
Oleme jõudnud heale kompromissile.
See ühtlustab keskkonna- ja majanduspoliitikat ning loodan, et me saame rõhutada oma nõudmisi homme ühehäälsel hääletusel.
Peatuksin veel ühel tehnilisel küsimusel, nimelt on lipsanud viga artikli 14 lõikesse 4.
Viidatakse artikli 4 lõikes 3 osutatud interneti-portaalile; aga artiklis 4 ei ole lõiget 3.
See viga tuleks parandada.
<D>
komisjoni asepresident. - - (DE) Proua juhataja, daamid ja härrad, siinkohal saan ma üksnes avaldada siirast tänu siinsel täiskogul igalt poolt ettepanekule avaldatud laialdase toetuse ees.
Meil on loomulikult kompromissettepanek ja sellistel juhtudel on alati võimalusi tahta natuke rohkemat.
Ma võin ka öelda, et mina isiklikult ja komisjon oleksime olnud valmis sammu edasi astuma.
Meil on praegu see, mida me olime suutelised saavutama, ent ometi kujutab see endast suurt sammu edasi.
Tahaksin eelkõige rõhutada veelkord proua Rühle sõnu.
Poliitilises mõttes on ülioluline, eriti selles olukorras, täiustada Euroopa sõidukeid valdkondades, mis on tulevikus üliolulised.
Üks asi on üsna selge ja nimelt see, et paljunõudev kriis ei ole lihtsalt üldise majandusolukorra ja majandusliku ebakindluse tulemus, vaid see on seotud ka asjaoluga, et sõidukid, mida pakuvad Euroopa tootjad, ei ole ehk viimastel aastatel seoses kütusekulu, keskkonnasõbralikkuse ja ohutusega Euroopa turu nõuetele vastanud.
Seepärast ongi väga oluline, et see nüüd kiiresti parandataks.
Palun lubage mul öelda midagi küsimuse kohta, mida mainis proua Doyle.
Ma olen teadlik, et mitmes liikmesriigis esineb tüübikinnitusega seotud nõuete ebaõigest tõlgendamist - nagu te just üsna õigesti märkisite -, kuid see on ebaõige tõlgendamine, selline, mis ei ole kehtiva raamistikuga kooskõlas.
Komisjon tagab, et antakse välja vajalikud selgitused ja et negatiivseid tagajärgi, mida te rõhutasite, proua Doyle, ei saabu.
<D>
fraktsiooni Verts/ALE nimel. - (FR) Hr juhataja, daamid ja härrad, hr Goebbelsil on üsna õigus, et naftahindade osas toimub tohutu spekulatsioon, ning ka hr Borloo ja hr Piebalgs ütlesid seda sama.
Rohelised, sotsialistid ja ühendatud vasakpoolsed on kõik pannud lauale muudatusettepanekud, millega tahetakse tagada, et meie resolutsioon võtab seda küsimust arvesse, ning ma loodan, et parempoolsed, kes tervitasid täna ideed meetmete kohta metsiku spekulatsiooniga võitlemiseks naftaturul - ja mul on hea meel selle üle - hääletavad meie muudatusettepanekute poolt homme.
Oleks naeruväärne, kui see täiskogu hääletataks resolutsiooni poolt, mis ei käsitle üleliigset spekulatsiooni naftaturgudel.
Teine oluline küsimus on sotsiaalne aspekt.
Me peame aitama oma ühiskonna vaeseimaid liikmeid sellest olukorrast välja.
Mina omalt poolt soovitaksin eesmärgistatud abi.
Parem oleks anda vaesematele majapidamistele 100 eurot, kui ajada õhumulle selliste nn heade ideedega nagu käibemaksu vähendamine.
Selle arvamuse, mis on nii kallis hr Sarkozyle, lükkab parlament homme kindlasti tagasi, sest me oleksime pigem hr Borlooga ühel meelel, kes on bonus-malus süsteemi kasutamise poolt, millega antakse kodanikele juurdepääs teenustele ja seadmetele, mis tarbivad vähem energiat.
Lubagem mul teha vaid kaks lõppmärkust.
Esiteks, me suudame käsitleda ainult jaotamisfondi küsimust, tehes edusamme energiamajanduse ja taastuvenergiaallikate juhtimise valdkonnas.
Seetõttu ma küsin volinikult, kas komisjonil lastakse taas rumalana näida, esitades strateegiadokumendi energia ja energiaturvalisuse kohta, kus on jäetud käsitlemata transpordi küsimus?
Üheski projektis, mida ma olen näinud, ei mainita transporti.
See on naeruväärne, sest Euroopa on väga tugevalt sõltuv naftast, mitte gaasist, ning selle kohta ei ole mitte midagi mainitud teie dokumendis.
Nüüd lõppmärkus hr Borloole: täna arutas Coreper taastuvenergiaallikaid ja mina ei saa enam aru eesistujariigist Prantsusmaast.
Te õõnestate asju rendez-vous klausliga, sealhulgas 20 % eesmärki.
Õnneks lükkas enamik liikmesriike täna selle ettepaneku tagasi.
Seetõttu pöörduksin ma otse eesistujariigi Prantsusmaa poole: lõpetage selle direktiivi ohustamine, sest see on väga oluline dokument.
<D>
autor. - (ES) Hr juhataja, toimunud sündmuste valguses arvan, et olukord Zimbabwes kahtlemata väärib meie tähelepanu siin erakorralisel istungil.
Seega lisan oma hääle - kuidas ma saaks seda mitte teha? - nendele häältele, kes on juba mõistnud hukka valitsusvägede vägivalla opositsioonirühmituste, ajakirjanike ja inimõiguste toetajate vastu.
Ma loodan, et see resolutsioon vähemalt aitab toetada neid, kes püüavad riigi sees ja väljaspool taastada demokraatlikku protsessi.
Ma tahaksin siiski juhtida tähelepanu ühele konkreetsele punktile ja see puudutab tuntud juhtumit Hiina laevaga An Yue Jiang, mille pardal on 77 tonni relvi ja laskemoona, sihtkohaks Zimbabwe, mis sunniti lahkuma Lõuna-Aafrika Durbani sadamast, kui kaitöölised keeldusid kaupa lossimast ja kohus otsustas, et relvi ei tohi läbi Lõuna-Aafrika vedada.
Minule teadaolevalt otsib laev nüüd teist sadamat, kus oma kaup maha laadida, kuigi näib, et piirkonnas valitseb vastuseis laadungi vastuvõtmisele ja on võimalik, et laev peab pöörduma tagasi Hiinasse ilma oma missiooni täitmata.
Veelkord - on selge, et see laev ei oleks tohtinud välja sõita ning et nüüd on aeg, et kõik valitsused tuleksid kokku ja sõlmiksid võimalikult ruttu rahvusvahelise relvakaubanduslepingu, sest kahjuks on maailmas palju selliseid paiku nagu Zimbabwe, kellel ei peaks kunagi olema lubatud saada mis tahes relvi ega laskemoona.
See näide peab meid kannustama võimsa ja õiguslikult siduva relvakaubandusleppe läbirääkimiste suunas, mida nii paljud rahvusvahelisele väikerelvade tegevusvõrgustiku IANSA raames tegutsevad valitsusvälised organisatsioonid, nagu ka Euroopa Parlament, on aastaid nõudnud.
<D>
Euroopa Liidu ja Valgevene vahelised suhted sõltuvad mõlemast osapoolest.
Kui seal on ühine hea tahe, siis on dialoog, nagu ka sobiv naabruspoliitika ning idapartnerlus, võimalik.
Partnerlust ei saa üles ehitada keeldudele ja käskudele ning seetõttu tervitan Euroopa Komisjoni hiljutist algatust suhete parandamiseks Valgevenega.
Objektiivselt rääkides peame me möönma, et Valgevene on teinud mõistmise edendamiseks palju.
Näidete hulka kuulub vabadusliikumise registreerimine, opositsiooni ajalehtede avaldamise ja levitamise luba ning avatus idapartnerluse algatusele.
Euroopa Liidul on suuremad ootused.
Muidugi on selleks head põhjused.
Siiski on ka paljudel Valgevene ootustel head põhjused.
Mitmetes valdkondades on partnerite vahel vaja sümmeetriat ning mõistmist.
Näiteks, kuna me kutsume Valgevene ametivõime üles lõpetama oma kodanikele, eriti lastele ja üliõpilastele väljasõiduviisade väljastamist, siis miks ei astu Euroopa Liit samme Valgevene kodanike viisamenetluse lihtsustamaks?
Need probleemid on eriti olulised neile meie hulgast, kes elavad piirialadel, mis on omavahel seotud nii kultuuri-kui ka peresidemetega.
Lisaks kultuuriteemadele ja rahvuse küsimusele on majanduse ning piiriülese koostöö teemad samuti olulised.
Siin samuti võiks ja peaks komisjon ning nõukogu tegema enam.
<D>
(PT) Härra juhataja, daamid ja härrad, ei ole tavaline, et üks teema hõlmab samal ajal ja positiivsel viisil kolme väga olulist teemat - tervishoid, kultuur ja majandus.
Vahemeremaade toitumistavad teevad seda täielikult.
Tervishoiu seisukohast näib, et ei ole enam teaduslikke kahtlusi sellise toitumistava kasulikkusest inimeste tervisele, mis põhineb värskel ja naturaalsel toidul.
Nagu siin on juba mainitud, sisaldab see teravilja, riisi, kaunvilju, pähkleid, puu- ja juurvilju, sagedast kala tarbimist, oliiviõli peamise toiduõlina ja veini mõõdukat tarbimist.
Kultuurilisest vaatenurgast on kõnealuste toodete tootmissüsteemid ning töötlemine ja tarbimine seotud esivanemailt päritud tehnikate ja traditsioonidega, mis lähevad ajas tagasi kaugemale kui Kreeka-Rooma kultuur ning see on paljuski endiselt alles Vahemere piirkonna kogukondade tavades, kommetes ja tehnikates.
Majanduse seisukohast avaldavad eelkõige tegevused seoses põllumajanduse, kalastuse ja maaturismi sektoritega, mis on nii olulised elanikkonna vähenemise ennetamisel ja maa- ja rannikupiirkondade elujõulisuse säilitamisel, jätkuvalt väga märkimisväärset sotsiaal-majanduslikku mõju.
Samal ajal ja kummaliselt põllumajanduse puhul esindavad need kõige konkurentsivõimelisemaid tootmisviise Euroopa Liidus ning on alati saanud kõige vähem rahalist toetust ühise põllumajanduspoliitika raames.
Kõikidel neil põhjustel tuleb soojalt tervitada Hispaania ametiasutuste algatust lasta Vahemeremaade toitumistavasid tunnustada UNESCO inimkonna kultuuripärandina ning arvan, et on Euroopa Liidu kohustus teha, mida ta suudab, et seda otsust mõjutada, sest see ei ole ühe riigi või riikide grupi huvides, see on kogu liidu huvides.
<D>
(FR) Proua juhataja, volinik, atlandiülene dialoog saab toimuma olukorras, mida iseloomustab kolmekordne kriis: globaalne pangandus- ja finantskriis, mille lõppu pole endiselt näha, toiduhindade kriis ja viimasena käimasolev naftahinnakriis.
Kõik need šokid on tekkinud üleüldise globaalse soojenemise ja kliimamuutuste taustal, mis kutsub üles teatud tsükleid ümber pöörama ja seadma küsimuse alla teatud dogmad, mida me oleme senini pidanud Lääne ühiskonna jõukuse aluseks.
Kas atlandiüleste suhete tugevdamine teenib seda eesmärki?
Ma usun küll, kuigi see saab olema raske, keeruline ja mitte konfliktivaba.
See resolutsioon visandab mõningad vastused, mis on kooskõlas Euroopa ja Ameerika avaliku arvamuse nõudmiste ja pürgimustega.
Esiteks ei ole tegemist üksnes meie sihtide alandamisega atlandiülese vabakaubandusala loomiseks, vaid kindlustamisega, et meie kaubanduse arendamine teenib teisi enam kiiduväärseid eesmärke, mis edendavad sotsiaalseid ja keskkonnastandardeid.
Sellest vaatenurgast on resolutsioon, mille üle me homme hääletame, hästi tasakaalustatud.
Selles tunnistatakse, et niinimetatud kaubanduse tõkked Euroopa Liidu ja USA vahel seisnevad tihti spetsiifilise sotsiaalse, keskkonna, kultuuri või avaliku tervise eesmärgiga õigusaktides ja neid tõkkeid ei saa demokraatliku otsuseta ja positiivse seadusandliku tegevuseta nende eesmärkide kaitsmiseks eemaldada.
Samuti julgustab tekst Euroopa Liitu saama inspiratsiooni teatud USA allkirjastatud kahepoolsetest kaubanduskokkulepetest, mis sisaldavad detailset tööõiguse normistikku.
Eriti nendel põhjustel usun ma, et see resolutsioon on atlandiülese dialoogi jaoks kasulik.
<D>
Proua president, olen selle täiskogu aruteludel osalenud esimese Lissaboni strateegia ajast ja kuulun ka selles parlamendis Lissaboni koordineerimisrühma.
Üks aspekt, mida olen pidevalt nõudnud, on et komisjon teravdaks oma tähelepanu Lissaboni strateegiale ja kehtestaks selgelt määratletud prioriteedid.
Ma ei usu, et keegi oleks siiani seda maininud või komisjoni selle tegemise eest kiitnud.
Nüüd on meil ühenduse Lissaboni programm 10 prioriteetse tegevusega.
Pean mõningase kahetsustundega ütlema, et koordineerimisrühma liikmena arvan ma, et parlamendi resolutsioon on sihitud hoopis teise suunda.
See resolutsioon, mis täna meie ees on, näib mulle venivamana ja ebaselgemana kui eelmised.
Kahtlustan, et komisjon peab pettuma, sest ma märgin, et 10 prioriteediga ühenduse Lissaboni strateegias, mida te kindlasti kõik lugenud olete, kõlab üks peamisi komisjoni nõudmisi järgmiselt: "On ülioluline, et Euroopa Parlament, nõukogu ja Euroopa Komisjon nõustuksid strateegiliste reformieesmärkide ja -tegevuste osas".
Mina nõustun sellega kindlasti.
Loodan, et komisjon saab selle resolutsioonist välja jätta, sest ma usun, et suurem osa sellest on seal sees.
Siiski arvan, et üks õppetunde meie tööst komisjoniga on, et järgmine kord selle strateegia kallal töötades peame keskenduma nendele prioriteetsetele tegevustele, kuna mul on hea meel näha, et komisjon kavatseb nende osas tööd teha, säilitada nende stabiilsuse ja neid edendada.
Üks osa probleemist, mis meie ees seisab on, et me saame hunnikute viisi dokumente - erinevaid teatisi strateegiate ja muudetud prioriteetide eri aspektide kohta.
Need muudatused, need 10 prioriteeti erinevad nendest, mis meil olid eelmisel aastal.
Peab ütlema, et see ei ole mingi moodus edasi liikumiseks.
Eelmisel nädalal osalesin ma raportöörina kohtumisel riiklike parlamentidega.
Tahan vaid korrata, mida ütlesid paljud kolleegid: Lissaboni strateegia tegevus läheb siit üle riiklike parlamentide kätte, kuna nemad tuleb kaasata nende 10 prioriteetse eesmärgi elluviimisse ja see on midagi, mida me ka kaaluma peame.
Tahan eriti tänada ministrit siin osalemise eest, mis näitab, kui tähtsaks nõukogu seda küsimust peab.
<D>
kirjalikult. - (FR) Hääletasin resolutsiooni poolt, mis kutsub Türgit tungivalt üles reformide kiirust suurendama.
Peame kutsuma Türgit üles tegema rohkem: kindlustama kodanikuühiskonna kontrolli sõjaväe üle; omama null-tolerantsi piinamise suhtes; kaitsma naisi ja vähemusi ning tunnistama armeenlaste genotsiidi.
Samuti tuleb reformiprotsessi hindamise kriteeriumina kasutada kurdi küsimust.
Raport, mille osas me hääletasime, kutsub Türgi valitsust üles käivitama poliitilist algatust eesmärgiga leida kurdi probleemile kestev lahendus.
Samuti mõistab see hukka Iraagi territoriaalse terviklikkuse rikkumise, samal ajal muidugi mõistes hukka PKK poolt toime pandud vägivalla.
Tegemist ei ole Türgi ründamisega, tegemist on meelde tuletamisega, et meil ei või olla topeltstandardeid, et me ei saa meile kalleid väärtuseid odavalt maha müüa.
Samuti oleks katastroofiline jätkata avaliku arvamuse ignoreerimist, mida väljendas taas küsitlus, mille viis enne Lissaboni tippkohtumist läbi Notre Europe.
Euroopa rahvas on mis tahes edasise laienemise puhul mures halvasti ettevalmistatud otsuste pärast ning ELi võimekuse pärast aastatel 2004 kuni 2007 toimunud uute laienemiste tohutu laine järel, hõlmata veel rohkem riike.
<D>
kirjalikult. - (DE) Ma ei hääletanud inimõiguste raporti poolt järgmistel põhjustel:
1.
Inimõigused on võõrandamatud, jaotamatud ja ülemaailmselt kohaldatavad.
Sellest hoolimata ei käsitle raport peaaegu üldse sotsiaalseid ja majanduslikke õigusi ning nende ulatuslikku rikkumist kõikjal maailmas.
Asjaolu, et miljonid inimesed jäetakse ilma põhiõigustest, asjaolu, et nendele inimestele jätkub - osalt ELi väga problemaatiliste poliitikate tulemusel - üha vähem toitu ja et nälg, haigused ja korraliku eluaseme puudumine on nende karmiks reaalsuseks, et paljudel inimestel ei ole juurdepääsu haridusele ja et töötajate õigused tallatakse jalge alla: seda kõike suures osas eiratakse.
2.
Raportis ei mainita kordagi ELis endas aset leidnud inimõiguste rikkumisi ega neid, milles EL on maailmas osaline olnud, seda osaliselt oma sõjalise ja relvastuspoliitika ja üha laienevate sõjaliste missioonide tulemusel.
Kritiseeritakse üksnes väljaspool ELi aset leidnud inimõiguste rikkumisi; ELi enda vajakajäämised ja vastutused jäetakse kahe silma vahele.
Raportis ei mainita ELi neoliberaalsete poliitikate sisemisi ja väliseid mõjusid ega nende negatiivseid tagajärgi inim- ja põhiõigustele.
3.
Raportile on omane äärmiselt selektiivne lähenemisviis kritiseerimisele, nagu on näha kritiseerimiseks valitud riikidest ja kõnealuse kriitika ulatusest.
Kui inimõiguspoliitika soovib säilitada mingigi usaldusväärsuse, ei saa see tugineda poliitilistele vajadustele.
<D>
(FR) Proua president, daamid ja härrad, kõnealuse raporti eesmärk ei ole muu, kui anda Euroopa politseiametile Europolile uus staatus, muutes tema kehtivat õiguslikku alust.
Tõepoolest, eesmärk on asendada 1995. aastal liikmesriikide poolt vastuvõetud Europoli konventsioon nõukogu otsusega, mis muudab ameti valitsustevahelisest organist Euroopa Liidu agentuuriks, mida rahastatakse ühenduse eelarvest ja millele kehtivad Euroopa Ühenduste ametnike personalieeskirjad.
Põhjused selliseks staatuse radikaalseks muutuseks on Europoli volituste laiendamine organiseeritud kuritegevuse valdkonnast kaugemale ja liikmesriikide võimetus käsitleda neid uusi ja ulatuslikke eesmärke piisavalt.
Kõnealuseid eesmärke on ilmselgelt parem käsitleda Euroopa Liidu tasandil, nagu nõukogu meile kinnitab.
Kuid see on vaid ettekääne.
Tegelikult oleme juba seotud Lissaboni lepingu nõuete ja rakendamisega ning kõnealune leping viib peaaegu kogu justiits- ja siseküsimuste poliitika ministrite nõukogu enamushääletuse valdkonda.
Seni on justiits- ja politseikoostöö valdkonnad nõudnud ühehäälsust.
Tegelikkuses on meie riiklikud ja Euroopa liidrid läbi viimas institutsioonilist reformi, mille eesmärk on saavutada riigiülesem ja bürokraatlikum mudel.
Needsamad reformid sisalduvad Lissaboni lepingus, mis Prantsuse ja Hollandi referendumitel 2005. aasta mais ja juunis tagasi lükati.
Inimesi on petetud, eksitatud ja neid on koheldud põlgusega.
Euroopat ei saa ehitada tema kodanike tahte ja riikide tegelike olude vastaselt ning on viimane aeg, et meie üleeuroopaline poliitiline klass seda mõistaks ning laseks Euroopal ennast ise ehitada riikide ja inimeste õiguste alusel identiteedile, suveräänsusele, vabadusele ja julgeolekule.
<D>
fraktsiooni Verts/ALE nimel. - (DE) Härra juhataja, proua asepresident, siin parlamendis ringi vaadates tekib mul millegipärast tunne, et elevandiluust põhiseaduslikkuse torni asukaid on kutsutud oma arutelusid jätkama Euroopa Parlamendi täiskogu istungile.
Selles me küll kokku ei leppinud.
Me leppisime kokku Euroopa Parlamendi põhjalikus arutelus Lissaboni lepingust tulenevate tagajärgede üle.
Kas poleks olnud tore, kui Euroopa Parlament oleks arutanud Lissaboni lepingut täna hommikul samal ajal, kui seda tegi Tšehhi senat, ning oleks selgitanud Euroopa Liidu kodanikele, et leping on Euroopa Parlamendi töö tulemus, mis sai alguse konvendis ja jätkus kuni tänase päevani, ning et seda reformi ei surunud peale mitte ELi eliit, vaid tegemist on suure saavutusega, mis on ühise jõupingutuse tulemus?
Kui midagi ebaõnnestub, siis ütleb minu 15 aasta pikkune kogemus, et selles on tavaliselt süüdi valitsused, mitte parlamendid.
Nüüd oleme kõik arme täis ja kaunistustega kaetud.
Ma pean oma 15 aasta viimast kõnet.
Oleme läbi käinud pika tee.
See on olnud mulle suur au.
Mind paluti koos härra Duffiga ka Euroopa Parlamendi raportööriks nii põhiõiguste harta kui ka põhiseaduse teemal.
Pean tõdema - ja ma arvan, et räägin ka teiste konvendi liikmete eest -, et me tundsime alati Euroopa Parlamendi heakskiidust tulenevat tuge.
Me võtsime riski ja julgesime kujutada ette midagi, mis pani paljusid pead raputama, millele valitsused seisid vastu, millele paljud panid veto ja mis tõi peaaegu kaasa konvendi lõhkimineku.
Kuid tegelikult ei saa eitada, et selleks protsessiks tuli põhiline ja ettenägelik tõuge parlamentidelt.
Nii oli see ka esimene Euroopa Liidu kodanike võit.
Lubage mul vahest heita pilk ka tulevikku.
Me teame, mida me kõik selle lepinguga tehtud edusammudest arvame.
Kui valitsustevaheline konverents ründas konvendi töö tulemusi, kaotas seadusandliku nõukogu, nägi uuesti ette nõukogu koostatud õigusaktid ja lisas kolmanda osa - ehk tegi kõike seda, mis meid praegu tõesti vihastab -, tekkis mul mõte põhiseaduse esimesest muudatusest kauges tulevikus.
Üks lepingu põhielemente on Euroopa Parlamendi algatusõigus, tema õigus esitada ettepanekuid, et põhiseaduse muutmiseks kutsutaks kokku konvent.
Me ei ole veel oma teekonna lõppu jõudnud.
Kui me oma ideede eest võitlesime, öeldi meile konvendis sageli: "Ah teid ja teie Philadelphia konvendi koopiat, Euroopa vajab tõsist kriisi.
Ilma tõsise kriisita ei õnnestu teil kunagi luua tõelist Euroopa demokraatiat, tõelist poliitilist kogukonda.
Me vajame tõesti sügavat kriisi.”
Ilmselgelt peeti silmas järgmist sadat aastat.
Aga siin see meil on.
Me olemegi kriisis.
Ja nüüd äkitselt küsivad kodanikud, miks meil ei ole majanduse juhtimist.
Nad küsivad, miks meil ei ole Euroopa ühise majandusõiguse miinimumnorme vähemalt rahanduspoliitika, ettevõtte tulumaksu ja tehingumaksude põhipunktides.
Inimesed nõuavad ka sotsiaalset Euroopat.
Jah, meie ei roninud barrikaadidelt alla, lihtsalt valitsused ütlesid "njet”.
Nüüd küsib kogu Euroopa, kus on Euroopa Liidu volitused sotsiaalse turumajanduse ja tulu õiglase jaotamise kaitseks.
Samas kulutatakse ka edaspidi miljardeid eurosid.
Meil aga ei ole demokraatlikku võimu ega õiguslikku alust sotsiaalse Euroopa arendamiseks.
Iga päev küsitakse minu käest, milline on seis Euroopa nimel peetava sõjategevusega.
Mõned rahvusriigid teevad sõjategevuse kohta otsuseid kabinetivaikuses, nii nagu tehti 19. sajandil.
Kas me ei peaks kaaluma Euroopa Parlamendilt nõusoleku saamist, enne kui Euroopa nimel sõjategevust alustatakse?
Ja kodanikualgatus?
Ka põhiseaduse muutmine kodanikualgatuse korras välistati.
Miks?
Miks ei võiks kodanikualgatuse korras kutsuda üles lepingut muutma ja Euroopa põhiseadust edasi arendama?
Arvan, et meil on veel pikk tee ees.
Euroopa Parlamendi tagasihoidlikkus ja häbelikkus nõukogu ees on tohutuks takistuseks.
(Vahelehüüded)
Ma arvan, et peaksime olema võitluslikumad.
Loodan, et Euroopa Parlament nõuab suure enesekindlusega ja Euroopa Liidu kodanikele igati lojaalseks jäädes tõesti endale õigused, mis on talle Lissaboni lepinguga antud, paneb need maksma ning seejärel mõtleb, kuidas kogu seda lepingut euroopaliku demokraatia ja sotsiaalse korra saavutamiseks parandada.
Härra juhataja, ma ei loobu oma unistusest.
(Vahelehüüded)
Ma ei loobu oma unistusest anda oma lastele ja nende lastele võimalus öelda vähemalt: "Vive la République d'Europe!”
(Aplaus)
<D>
raportöör. - (FI) Hr juhataja, nõukogu president, volinik, Euroopa Parlament peab nüüd kaaluma nõukogu ettepanekut järgmise aasta eelarve kohta.
Kohe alguses tahan ma tänada eesistujariiki Portugali suurepärase ja läbipaistva koostöö eest.
Portugal on töötanud oivaliselt koos Euroopa Parlamendiga ja eriti parlamendi eelarvekomisjoniga.
Arutelu kulges äärmiselt ladusalt.
Ehkki nõukogu ettepanek tekitas märkusi, annab eesistujariigi töö meile tõesti põhjust uskuda, et me saavutame suurepärase lõpptulemuse.
Nõukogu eelarveprojekt on kokkuhoidlik.
Esialgse eelarveprojektiga võrreldes on kulukohustuste assigneeringuid vähendatud 717 miljoni euro võrra, mitmeaastase finantsraamistiku varuga 3,9 miljardit eurot.
Maksete assigneeringuid on isegi veel rohkem kärbitud, neid on 2,1 miljardi euro võrra vähendatud, mis tähendab, et need jäävad tervelt 10,3 miljardi euro võrra finantsraamistikus ettenähtust madalamale, mis on teatavasti 95% ELi SKTst.
Kui me meelde tuletame, kuidas finantsraamistik pärast pikki ja raskeid läbirääkimisi ainult aasta tagasi vastu võeti, peame arvesse võtma maksete assigneeringuid, ja eelkõige nende tase on ebareaalselt madal.
On kahetsusväärne, et eelarve rubriigid 1a (konkurentsivõime kasvu ja tööhõive heaks) ja 1b (kasvu ja tööhõive ühtekuuluvus) osutusid eriti drastiliste kärbete märklauaks.
Esimese puhul vähendati maksete assigneeringuid rohkem kui 500 miljoni euro võrra ja teise puhul 498 miljoni euro võrra.
Mõlemad rubriigid seotud Euroopa Liidu võtmeprioriteedi, Lissaboni strateegiaga, mis on nüüd kärbete tõttu rohkem kui miljardi euro võrra nõrgem.
Rubriigist 1 tulenevad ka eelarve põhiprobleemid.
Euroopa Parlament hoiatas eelmisel aastal nõukogu, et Euroopa Galileo navigatsioonisüsteemi rahastamine ei ole piisav.
Nüüd on seal 2,4 miljardi euro suurune puudujääk, sest erasektorit ei kaasatud.
Euroopa Parlament toetab vastavalt oma resolutsiooniga projekti, mis kasutab liidu eelarvest saadud ühenduse fonde.
See on kõige lihtsam menetlus, kõige vähem bürokraatlik ja kõige demokraatlikum.
Sellist hiiglaslikku rahasummat, 400 miljonit eurot aastas, on siiski praegu kehtiva finantsraamistiku piires võimatu leida ja seetõttu vajame parlamendi ja nõukogu ühist otsust.
Me võime selle tähtsa Euroopa projekti päästa, kuid seda tuleb teha käesoleva eelarvemenetluse raames.
Veel üks probleem on Euroopa Innovatsiooni- ja Tehnoloogiainstituut (ETI).
Kui me tahame selle asutada, siis tuleb seda jätkusuutlikult rahastada.
See ei saa põhineda lootustel ja eeldustel, vaid vajab realistlikke otsuseid.
Eeldus, et ETI saab peaaegu kindlasti raha vabal konkurentsil põhinevatest ELi programmidest, on vaid unistus.
Kui see aga läheks siiski täide?
Sellepärast me vajamegi realistlikke lahendusi.
Järgmise aasta eelarvega on seotud eriline probleem ja see puudutab struktuurifonde, Ühtekuuluvusfondi ja maaelu arengu fonde.
Ainult üksikud struktuurifondide rakenduskavad on heaks kiidetud.
Ainult 20% Euroopa Regionaalarengu Fondi ja Ühtekuuluvusfondi 335 tegevusprogrammist on heaks kiidetud, kuid Euroopa Sotsiaalfondi puhul on see arv pisut vähem kui 10%.
Kõige murettekitavam on olukord maaelu arengu fondi osas, kus vaid kaks 96 rakenduskavast on heaks kiidetud.
Euroopa Parlament ja nõukogu võtsid juunis vastu deklaratsiooni, milles keskendutakse sellele küsimusele, ja nad lubasid selles osas komisjoni tegevust seirata.
Parlament omalt poolt lubab selle deklaratsiooni ellu viia.
Lõpuks tahan ma rõhutada hea haldamise tähtsust.
Euroopa Parlament tahab edendada tegevuspõhist haldamist ja eelarve koostamist.
Me võtsime koos nõukoguga vastu deklaratsiooni, mis rõhutab uute ametite loomisel kulude-tulude analüüsi ja aruandluse tähtsust.
Me peame seda kindlalt nõudma.
Järgmise aasta eelarve tunnuslause on tulemuste eelarve.
Eesmärk on rõhutada arusaama, et soovitud tulemuste saavutamiseks on vaja kasutada assigneeringuid.
Haldamine ei ole siin peamine küsimus: peamine on tulemus.
Ma olen veendunud, et koos nõukogu ja komisjoniga saavutame edu sellise eelarve väljatöötamiseks järgmiseks aastaks.
<D>
(PL) Härra juhataja, tahaksin väljendada lootust, et Euroopa Tehnoloogiainstituudi moodustavad teadmus-/innovatsioonipargid jaotuvad Euroopa Liidus ühtlaselt.
See on eriti tähtis, sest instituut peaks olema instrument, mis mobiliseerib ühtmoodi terve ühenduse, ning see peaks andma hoogu konkurentsivõimele ja tehnoloogilisele progressile koos otseste tagajärgedega majanduse arengule terves Euroopa Liidus, mitte ainult vanades liikmesriikides.
Tahaksin kasutada ka võimalust anda oma tugev toetus Poola ettepanekule paigutada instituudi juhatuse ametiruumid Wrocławisse.
See on kiiresti arenev linn vana ja uue Euroopa vahel, nelja riigi piiril: Poola, Saksamaa, Austria ja Tšehhi Vabariik.
See on suurepäraste kõrghariduse õppeasutuste ja ligemale 150 000 üliõpilasega linn.
Nii Poola riigiorganid kui ka Wrocławi kohalik omavalitsus, samuti Poola akadeemilised ringkonnad on täiesti valmis seda ülesannet täitma hakkama.
Tahaksin rõhutada, et instituudi juhatuse ning teaduse ja innovatsioonikogukonna asukoht Wrocławis ei satu mingil moel vastuollu EITi põhilise kriteeriumiga - kõrge kvaliteedi kriteeriumiga; tegelikult otse vastupidi.
Poole teadusuuringud ja akadeemiline elu on kõrgel Euroopa tasemel ning mitmes mõttes maailma juhtpositsioonil.
Instituut peab saama instrumendiks, mis edendab innovatsiooni kõrgeid tasemeid kogu Euroopa Liidus.
See on meie ainus moodus astuda vastu globaalse teadmistepõhise majanduse väljakutsetele.
<D>
Härra juhataja, tänan teid selgituse eest.
Kreeka ühines Euroopa Liiduga 1981. aastal ja liikmesus on sellele riigile toonud palju kasu, mille üle on mul väga hea meel.
Peaaegu 30 aastat hiljem aga soovib ka Makedoonia loomulikult Euroopa Liiduga ühineda ja saada samasugust kasu.
Seetõttu oleks õiglane, kui Kreeka väljendaks Balkanil asuva naaberriigina tugevat solidaarsust ja aitaks Makedoonia-sugusel väikeriigil soove täita.
Kuid oma Makedoonia-nimelise maakonna pärast on Kreeka vastu iseseisvale nimele Makedoonia Vabariik ja nõuab, et kasutataks nime endine Jugoslaavia Makedoonia Vabariik.
Miks ei nõua siis Kreeka järjekindluse tagamiseks, et Eesti ametlik nimi oleks endine Nõukogude Liidu Eesti Vabariik?
Seepärast on mul kahju, et Kreeka kaalub nüüd selle küsimuse tõttu vetoõiguse kasutamist Makedoonia liitumise suhtes.
Kardan, et Kreeka võib end naerualuseks teha, ja kutsun Ateenat üles oma seisukohti pehmendama.
Olen Euroopa Parlamendis ja oma valijaskonna hulgas tuntud suure Kreeka ning Kreekat ja Küprost esindavate Euroopa Parlamendi liikmete sõbrana, kuid ma kuulun ka äsjaloodud Euroopa Parlamendi Makedoonia sõprusrühma.
Lahendagem see püsiv küsimus kohe ja mõistlikult.
Samuti palun Euroopa Parlamendil saata parlamendiliikmete delegatsioon Makedoonia tulevasi presidendivalimisi vaatlema ja aitama valimiste tulemusi seadustada.
Mis puudutab Horvaatia peatset ühinemist Euroopa Liiduga, siis on kahetsusväärne, et piirivaidlused Sloveeniaga on ikka veel lahendamata.
Nagu ka Kreeka ja Makedoonia juhtumi puhul, tuleb need raskused ületada kahepoolselt, mitte segada neid ELiga ühinemisse.
Sloveenia ühines Euroopa Liiduga, kui tal oli veel lahendamata küsimusi Itaaliaga, kuid Itaalia ei seisnud Sloveenial ees ega takistanud tema ühinemist ning ma ei näe põhjust, miks ta peaks nüüd omakorda Horvaatia liitumist tõkestama.
Samasuguses olukorras tulevikus ei toetaks ma iial Horvaatia vetot Serbia ühinemisele territoriaalsete vaidluste pärast.
Mis aga minu laienemisest väsinud valijatele hoopis rohkem muret valmistab, on Horvaatia rohke organiseeritud kuritegevus ja korruptsioon, mille kõrvaldamise peab valitsus tõesti seadma riiklikult esmatähtsaks küsimuseks.
<D>
(EL) Härra president, meie lapsed on sõltumatud isiksused, neil on puutumatu õigus oma põhiõiguste kaitsele, mis tähendab: mitte mingit alandavat kohtlemist ja vägivalda, mingeid ebainimlikke töötingimusi, mingit haridusest ilmajätmist, ei mingit vaesust, mingisugust seksuaalset ekspluateerimist ega ahistamist, mitte ühtki lapssõdurit sõjas.
Ja laste vajadus nende universaalsete väärtuste järele on suurem kui täiskasvanuil.
Esiteks seepärast, et nad oma olemuselt on noored ja nõrgad.
Teiseks, seepärast, et vanem või õpetaja või preester ja kõik need, kellega nad kokku puutuvad, on alati nende suhtes võimupositsioonil ning kolmandaks, seepärast, et kui midagi läheb lapsepõlves valesti, on sellel lõppkokkuvõttes otsustav mõju lapse tulevasele elule
Need on õigused, milleks meid on kutsutud kaitsma täna.
Ma pööran tähelepanu kahele asjale:
Esiteks, võib-olla kõige haavatumad on immigrantide lapsed.
Vähemalt need, kes on sündinud meie hulgas, peavad saama automaatselt meie riigi kodakondsuse.
Neid ei tohi märgistada sündimisest saadik ning nad peavad muidugi käima koolis, vaatamata oma vanemate positsioonile ega olema määratud sotsiaalsele tõrjutusele.
Teiseks, laste kaitsmine interneti eest: lapsedi külastavad internetti sageli ja surfavad seal kahtluseta ning vestlevad võõrastega ja võivad olla seksuaalse ekspluatatsiooni ohvrid - tarbekaup väga tulutoovas äris.
Härra president, internet on uus külaväljak.
Just nii nagu vanemad hoitavad oma lapsi võõrastega vestlemise eest külaväljakul, niisamuti peab neid õpetama ja teavitama, et samasugust hoolt ja nõuannet on vaja kui asi puutub Internetti.
Euroopa peab etendama oma osa sellise õpetuse kui ka usaldusliinide tagamisel vanematele ja lastele, kes seisavad niisuguste olukordadega silmitsi.
<D>
Härra juhataja, arvan, et oleme lõpule jõudnud, ning peaksime kõik väga rahul olema, et oleme sellise pika teekonna järel lõpuks siiani jõudnud.
Kui kaasotsustamismenetlus end kunagi ära õigustab, siis minu arvates selle paketi puhul ja viisi tõttu, kuidas sellega tegeleti.
Paketi võti seisnes vajaduses komisjon, nõukogu ja parlament üksmeelele viia.
Parlament tegi õigesti, et võttis juhtimise üle - nüüd on see rohkem õigustatud kui kunagi varem - ja avaldas survet, et paketti peetaks hädavajalikuks.
Me ei aktsepteerinud algusest peale mingit lõhet ega eraldamist, et saavutada tervik, mis võiks tagada ohutuse merel.
Arvan, et võime olla kindlad selles, et tulevikuks on olemas garantiid, et erakorralised poliitilised meetmed on liigsed.
Seega säästame end piinlikest olukordadest, kus teatud juhtpositsioonidel olevad inimesed kritiseerivad mõne valitsuse seisukohti ja peavad kiitma teise omi.
Seega antakse tulevikus tähtsamate otsuste tegemine sõltumatutele komisjonidele, kes kasutavad otsuste tegemise vahendeid täpselt, mõjuvalt, koheselt ja oskuslikult.
See tagab tehtud otsuste karmuse, õigsuse ja õigluse.
Seda seetõttu, et oleme kõnealuses paketis pidanud paljusid erinevaid asju tasakaalustama: klassifikatsiooniühingud on tulnud laevavarustusega kokku viia, kõik huvid on tulnud selgelt lauale panna ning parlament on eelkõige pidanud üles näitama juhtimisvõimet.
Peaksime sellega rahul olema, et parlament juhtimisvõimet üles näitas.
Nüüd võib uhkelt ja valjult öelda, et Euroopa Liit ei oodanud Rahvusvahelise Mereorganisatsiooni (IMO) järel, vaid et võtsime juhtimise üle.
See oli meie kohus ja me ei pidanud kellegi järel ootama.
Arvan, et võime rahul olla, ja tunnen tuleviku suhtes lootust, uskudes, et vigu ei korrata ja et oleme oma minevikus tehtud vigadest õppinud.
<D>
Austatud juhataja, olles pärit Londonist, ei alahinda ma mingil moel terrorismiohtu.
Meie, londonlased, oleme seda aastakümneid tõepoolest talunud, sealhulgas Iiri vabariiklaste terrorismi, mis oli osaliselt rahastatud Ameerika Ühendriikidest.
Olulise tähtsusega põhialuseks on ebakindel asukoht.
Europol räägib meile, et ELis oli eelmisel aastal ligi 500 terrorirünnakut.
Loomulikult on see suur kuritegevuse oht, kuid samamoodi on ka salakaubitsemine uimastitega, inimkaubandus ja korruptsioon.
Kuhu jääb nõukogu tegevus nõudmaks, et kõik liikmesriigid allkirjastaksid ja ratifitseeriksid Euroopa inimkaubanduse konventsiooni?
Kuhu jäi nõukogu protestiavaldus, kui Ühendkuningriigi valitsus lõpetas jaanuaris ulatusliku korruptsiooni uurimise seoses "riigi parima” relvatootjaga BAE?
Lihtsalt see, et liberaalid seavad kahtluse alla vedelike piirangu tõhususe võrreldes sellest tuleneva ebamugavusega, või vaidlustavad isikuandmete massilise kokkukogumise, ei tähenda, et me oleme terrorismi suhtes leebed.
Ükski politseiala ei tohiks hoiduda kõrvale demokraatlikust vastutusest.
Mul oli au olla Euroopa Parlamendi erakorraliste väljaandmiste uurimisrühma aseesimees ning ma jagan solvumistunnet, mida teised on väljendanud seoses nõukogu täieliku vaikimisega vastuseks meie uurimistulemustele, mille järgi on mitmed liikmesriigid olnud kaasosaliseks ulatuslikes inimõiguste rikkumistes, vägivaldsetes äraviimistes ja piinamistes.
Nõukogu peaks vaatama oma kapsaaeda enne, kui võtab ELi kodanikelt ära kodanikuvabadused.
Parlamendiliikmed ei ole saanud mingit teavet enam kui viis aastat tagasi vastu võetud terrorismialase raamotsuse rakendamise kohta.
Kas kõik liikmesriigid on selle täielikult sisse viinud?
Kui palju kaasuseid on olnud?
Kui palju uurimisi või süüdimõistmisi on registreeritud?
Me teame, et ametid, isegi ühe riigi piires, ei jaga teavet omavahelise kadeduse, võimuvõitluste ja jõumängude tõttu, rääkimata piiriülesest koostööst.
Miks mitte võtta see prioriteediks, selle asemel, et luua meeleheitlikult õigusakte meie privaatsuse äravõtmiseks?
Samuti on palju vastuolulisust seoses äärmusluse käsitlemisega.
See on tähtis küsimus, kuid hõlmab ka mõõdukate moslemite suure enamuse integratsiooni, ning ometi on ELis piirkondi, kus mošeede ehitamine on tehtud väga keeruliseks.
Miks mitte seda vaadata?
Härra Szymański väljendas oma äärmiselt parempoolset arvamust, et me ei saa julgeoleku eest maksta liiga kõrget hinda.
Ma ei ole sellega põhimõtteliselt üldse nõus.
Kas mitte samamoodi ei õigustanud kommunistid oma repressioone?
Selle asemel, et anda liiga palju ära vabadust julgeoleku vastu, vaatame, mis tegelikult toimib: eesmärgistatud uurimised ja luurel põhinev korrapidamine.
See on viis hoida üleval avalikku usaldusväärsust ja koostööd.
<D>
(DE) Austatud juhataja, volinik!
Tervitan esimese raudteepaketi ülevõtmise hindamist ning kavandatud uuestisõnastamist.
Minu arvates oli hindamiseks juba ammu aeg käes.
Kahetsen aga, et komisjon ei saa liikmesriikidelt mitte mingit või saab neilt vaid ebaküllaldast teavet.
See muudab tõhusa ja ausa hindamise väga raskeks.
Ent vaja ei ole ainult hindamist, soovitame ka liikmesriikidel tungivalt vajalikke samme astuda.
Mis tahes hindamisel on oluline, et ohutuse teemat peetaks tähtsaks.
Kas oleme hiljutistest negatiivsetest kogemustest õppinud ning kas neid võetakse arvesse?
See on minu küsimus.
Selles küsimuses on komisjon muretseva avalikkuse ees kaugelt liiga sõnaaher.
See kehtib ka kvaliteedi kohta.
Sooviksin paluda komisjonil kaaluda, kui üldiselt siduvaid kvaliteedikriteeriume kehtestada saab.
Palju on öeldud ebaküllaldase kvaliteedi kohta, kuid seda ei ole võimalik usaldusväärselt hinnata.
Investeeringute puudus, mida juba maininud olete, volinik, on samuti kahetsusväärne.
Hoolimata ühtekuuluvusfondist kaasrahastamisele enamikus riikides on investeeringud teedesse ikka veel oluliselt suuremad kui raudteesüsteemi.
Sooviksin antud kontekstis mainida ERTMSi - süsteemi peab kategooriliselt üle Euroopa kasutusele võtma võrgu tarbeks, aga ka veeremi tarbeks, marsruudiohutuse parandamiseks.
Hoiataksin edaspidiste sammude eest kavandatud riikliku reisijate veo liberaliseerimise suunas.
Selles suhtes juba rakendatud algatused on näidanud, et ületada on ikka veel palju tõkkeid ning et komisjonil maksaks kõigepealt teha täielik tehniline ühtlustamine ning kindlustada vastuvõetud direktiivide ülevõtmine.
<D>
(HU) Härra president, volinik, daamid ja härrad, meie tegevuspõhimõtted tööstuslikuks arendamiseks ja töötleva sektori jaoks võivad aidata Euroopa majandusel tõusta kooskõlas Lissaboni eesmärkidega juhtivale kohale konkurentsis, teadmistes ja jätkusuutlikkuses.
Lissaboni strateegia näeb ette tööhõivemäära kasvu ja naiste tööhõive märkimisväärset suurendamist ning taotleb sobivate tingimuste loomist naistöötajate tööhõiveks ja laiaulatuslikku võrdsete võimaluste toetamist - see tähendab naiste läbinisti positiivset rolli majanduses.
Võrdseid võimalusi tuleb edendada kõikjal tööstuse eri aspektides: tööhõive, töötasud, edutamine, kutseharidus ja tööalane koolitus, paindliku töö võimaldamine ja jälgimine, töö- ja eraelu ühitamine.
Üldiselt tuleb tööstuses töötavatele naistele pakkuda inimväärseid töötingimusi ja korralikku esindatust organisatsioonides, kelle töö on nende huvisid kaitsta.
Need valdkonnad ei moodusta soolise võrdõiguslikkuse nõuete tagamisel mingit erandit ning soolise võrdõiguslikkuse põhimõtteid ja tavasid peab ka siin järjekindlalt kohaldama.
Meie jaoks on oluline omada õiget teavet tegelike töösuhete kohta paljude põhimõtteliselt erinevate tööstussektorite sees ning sektorivaheliste erinevuste kohta.
Strateegiate ja konkreetsete ettepanekute kujundamiseks ja arvamusteks on vaja laiaulatuslikku statistilist teavet.
Loendamatud rahvusvahelised teadusuuringute projektid on näidanud, et naiste erilised juhtimisomadused võivad anda suure panuse äri edusse.
Euroopa ei tohi sellist võimalust kaotada.
Tänan teid.
<D>
- (SV) Härra juhataja, arutusel on teema, mis puudutab täna väga paljusid Euroopa kodanikke.
See teema on kasvanud tööpuudus ning sellega kaasnevad suuremad lõhed.
Euroopa kodanikud on viimase tippkohtumise tulemustes kindlasti äärmiselt pettunud.
Tippkohtumisel ei jõutud absoluutselt mitte mingisuguse strateegiani, mis aitaks kasvava tööpuudusega toime tulla.
Nad väidavad, et nad on vajalikud sammud juba astunud.
Nad ütlevad ka, et tippkohtumine, mis oleks pidanud toimuma mai alguses, ei olegi enam tippkohtumine.
Et see toimub nüüd kolmiku vormis kohtumisena.
See annab kodanikele selge signaali, et Euroopa Liidu liidrid ei pea tööhõivet ja tööpuudusega võitlemist prioriteediks.
Euroopa Parlamenti pole üldsegi kaasatud - ja seda üks kuu enne Euroopa Parlamendi valimisi.
Härra Barroso nõudis täna arutelude pidamist, kuid ülemkogu kohtumise tulemustes ei ole Euroopa Parlamenti isegi mainitud.
Ma tahaksin lühidalt peatuda ka automaatsetel stabilisaatoritel.
Tänases arutelus on äramärkimist leidnud GM, Ameerika Ühendriigid ja Rootsi.
On tõsi, et meil Rootsis on paremad sotsiaalkindlustussüsteemid, kuid hüvitiste määrad on langenud alla 80%.
Autotööstuses töötavad inimesed, kes jäävad tööst ilma, saavad praegu väljamakse, mis moodustab umbes 50-60% nende töötasust.
Seega ei ole see süsteem enam nii imeline.
Lõpetuseks tahaksin öelda paar sõna liikuvuse kohta.
Liikuvus on Euroopa Liidus oluline ja samuti on võitlus protektsionismi vastu.
Komisjon ja nõukogu peavad aga võtma vastutuse ning tagama selle, et võrdne tasu samaväärse töö eest kehtiks kõikjal Euroopa Liidus.
Siis saame töötada ka selle nimel, et edendada suuremat liikuvust ja võidelda protektsionismi vastu.
<D>
komisjoni president. - Minu kahtlusi hajutasid peaminister Papandreou eile antud lubadused vähendada eelarvedefitsiiti ja riigivõlga kulutuste püsiva kärpimise ja tulude püsiva suurendamise teel.
Meie andmetel arutatakse praegu Kreeka parlamendis 2010. aasta eelarvet ja peaminister Papandreou avaldused on sammud õiges suunas.
Ma olen jälginud riigieelarve olukorda väga hoolikalt nii praeguse kui ka eelmise valitsuse ajal.
Meile avaldas sügavat muljet Kreeka peaministri siiras ettekanne eelmisel Euroopa Ülemkogu kohtumisel.
Ta on probleemiga täiesti kursis ja on näidanud üles otsustavust see lahendada.
Kreeka esitab jaanuari jooksul komisjonile uuendatud stabiilsusprogrammi vastavalt stabiilsuse ja kasvu paktile.
Ma usun, et see programm sisaldab konkreetseid meetmeid 2010. aasta eelarve tugevdamiseks ja riigieelarve püsivaks konsolideerimiseks.
Mõistagi jätkab komisjon makromajandusliku ja fiskaalse olukorra ning Kreeka võetud meetmete rakendamise hoolikat jälgimist.
Seda arvesse võttes ei pea ma hetkel asjakohaseks võimalike stsenaariumide täpsustamist.
Me usume, et Kreeka võtab asjakohased meetmed, ja me peaksime toetama Kreekat nende meetmete rakendamisel.
<D>
(ES) Proua juhataja, esiteks soovin õnnitleda härra Siekierskit minu meelest suurepärase raporti puhul, mis on saavutanud põllumajanduse ja maaelu arengu komisjonis suure poolehoiu.
Nagu me kõik teame, on ühenduse sekkumisvarusid 20 aasta jooksul kasutatud kõige suuremas hädas olevatele inimestele toiduabi andmiseks.
Härra Stevenson, probleem on selles, et ühise põllumajanduspoliitika järjestikused reformid on kõnealuseid varusid oluliselt vähendanud.
Tahan juhtida siin tähelepanu ka sellele, et kui me lämmatame selle programmi või püüame seda teha, siis anname äärmiselt halva märguande praegusel väga tundlikul ajal, mil paljudel eurooplastel ei ole piisavalt süüa.
On selge, et kui varud lõpevad - ja nagu ma ütlesin, vähenevad need pidevalt -, siis tuleb meil pöörduda avatud turu poole.
Tahan siin toonitada midagi, mis mulle tundub olevat raportis väga hea: kui me turu poole pöördume, peaks kehtima nõue, et tooted peavad olema ELis toodetud, kohalikku päritolu ja värsked.
Samuti tundub mulle kohane säilitada abikava 100%-line rahastamine ELi poolt, sest minu arvates ei saa ega tohiks abi praegusel ajal sõltuda iga liikmesriigi võimalustest, kui me ei soovi süveneda nende võimaluste üksikasjadesse.
Samuti näib olevat hea mõte programmi kestuse pikendamine kolme aasta võrra.
Lõpetuseks tahan märkida, et komisjonil on endiselt aega kasutada sekkumisvarusid, kus tahes see ka ei peaks vajalikuks või võimalikuks osutuma, ning selle eest oleks tänulik rohkem kui üks põllumajandussektor.
Eelkõige pean silmas minu piirkonna - Galiitsia - piimatootjaid, kellel selline sekkumine aitaks lahendada keerulist olukorda, millega nad silmitsi seisavad, ja võimaldaks samal ajal anda toiduabi enim puudustkannatavatele inimestele.
<D>
(DE) Austatud juhataja, tahaksin samuti öelda, et härra Peterle on koostanud suurepärase raporti.
Peaksime ühe asja selgeks tegema: Kesk-Aasia rahumeelsed inimesed on meie kõige tähtsamate partnerite hulgas.
Seda piirkonda on sageli valitsenud välisjõud.
Esimest korda pika aja - sajandite - jooksul on see taas vaba.
Peaksime ära kasutama seda võimalust ja looma tõelise vabade partnerluse.
Kuulsin enne juttu kuritegevusest.
Loomulikult peame tegema koostööd kuritegevusega võitlemisel, ent kõigepealt peaksime vaatama nende riikide kultuuri ja mõistma, et need on põlised kaubandusriigid.
Nad ei kauple ainult narkootikumidega; nad kauplevad kaupadega, mis olid alati Euroopa ja kogu maailma jaoks olulised.
Seega peaksime ütlema, et see tähendab partnerlust, mitte isalikkust.
<D>
kirjalikult. - Ma toetasin Sotsiaaldemokraatide fraktsiooni poolt algatatud raportit.
Raport käsitleb töötajate õigust teavitamisele ja nõustamisele.
Raport kutsub liikmesriike üles rakendama paremini 2002. aasta raamdirektiivi, eriti järgmiste meetmetega:
kehtestades proportsionaalsed ja hoiatavad sanktsioonid;
tagades teabe õigeaegse edastamise, et anda töötajate esindajatele piisav reageerimisaeg enne keskjuhatuse poolset otsuse langetamist;
tagades, et tööjõukünniste arvutamisel lähtutaks alati tegelikust töötajate arvust, sõltumata east või töölepingu liigist.
Samuti palub raport komisjonil algatada rikkumismenetlused liikmesriikide suhtes, kes ei ole direktiivi üle võtnud ning tagada, et kõik teavitamise ja nõustamise direktiivid on ühtsed ning vajadusel soovitada nende läbivaatamist.
Me peame andma töötajatele suurema sõnaõiguse oma otsuste langetamises nende ettevõtetes.
See on veel olulisem kriisi ajal töökohtade kaotamise leevendamiseks või vältimiseks.
<D>
(PT) Austatud juhataja, rasked ajad nõuavad julgeid poliitilisi otsuseid.
Just sellepärast me oma tööd teemegi ja seetõttu tahaksin ma tunnustada ka president Barrosot nende mõtete eest, millest ta meile siin rääkis.
Euroopa Parlament on juba väljendanud selgeid seisukohti mitmes raportis, mis käsitlevad eurot, stabiilsuse vajadust ja majanduskasvu probleemi.
Me ei saa probleemile läheneda ainult ühest küljest.
Näiteks eeldab kriisist väljumine seda, et alalise fondi rakendamisel võetakse arvesse konkreetset olukorda neis liikmesriikides, kes maksavad oma riigivõlalt aina kõrgemaid intresse.
On vaja poliitikat, mis on suunatud ka konkurentsivõimele, paremale krediidile, maksupoliitikale, mis aitab meelitada ligi investoreid - sisuliselt kõigele, mis on seotud jõukuse loomisega.
See on ka põhjus, miks me vajame aktiivsemat tegutsemist Euroopa Liidu institutsioonidelt.
Euroopa Parlamendi seisukohad on selgelt välja toodud ja mitte ajakirjanduse vahendusel.
Praegu ei ole aeg teha ideoloogilisi otsuseid, vaid mõelda avalikkusele.
Nad ootavad meilt mõistlikke ja kiireid otsuseid.
<D>
(SK) Kõigepealt lubage mul tänada raportööri suurepärase töö eest käesoleva raportiga.
Arvan, et peamiselt tänu härra Rübigile on parlamendil õnnestunud leida kompromiss, mis on vastuvõetav nii komisjonile kui nõukogule ning mille tulemus peaks olema selle ettepaneku vastuvõtmine esimesel lugemisel.
Ma usun, et väikeste ja keskmise suurusega ettevõtete teadus- ja arendustegevusele suunatud EUREKA algatus on äriringkondade poolt soojalt vastu võetud.
Nii paljude riikide osalemine käesolevas algatuses kinnitab, et enne kõnesolevat programmi puudus huvi väikeste ja keskmise suurusega ettevõtete probleemide lahendamise vastu.
Hoolimata parlamendi pingutustest ei ole teadusuuringute, tehnoloogiaarenduse ja tutvustamise seitsmes raamprogramm lahendanud küsimust, kuidas teha VKEdele kättesaadavaks neile teadusuuringute, arendus- ja uuendustegevuste toetamiseks eraldatud rahalised vahendid.
Seetõttu on erakordselt julgustav, et see altpoolt üles suunatud algatus on leidnud laialdase heakskiidu asjaomastes Euroopa institutsioonides.
Pole kahtlustki, et on saavutatud teatavat edu, kuid tõsi on, et paljud küsimused on siiani vastuseta jäänud.
Pean siin silmas VKEde abikõlblikkuse kriteeriumeid, eriti teadustegevusele pühendatud ajakulu ja aastakäibe suhet.
Mina isiklikult olen arvamusel, et kriteeriumide seadmisel peaksime laiemalt mõtlema ning kaaluma Eurostarsi programmi avamist väiksematele ettevõtetele, millel väiksusest hoolimata on reaalne uuendamise ja arendamise potentsiaal.
Lõpetuseks soovin ma öelda, et olen ülimalt rahul sellega, et ka minu riik, Slovakkia, on kaasatud koostöösse: see peaks parandama innovatiivsete väikeste ja keskmise suurusega ettevõtete olukorda, kelle areng on käesoleval ajal teatud määral maha jäänud.
<D>
(EL) Proua juhataja, ma leian, et tänaõhtune arutelu on väga tähtis, sest Euroopa Parlamendi toel - homme loodetavasti ühehäälselt vastu võetava resolutsiooniga - anname uue tõuke nende meetmete rakendamisele, mis tagaksid inimväärse töö ja mille poolt me kõik eelmisel aastal hääletasime.
Konventsioon nr 188 ei tähenda midagi muud kui seda, et neid meetmeid hakatakse kohaldama kalandussektori suhtes, mis jäi laevandussektori tüüplepingu kohaldamisalast välja, ja nagu eelmised kõnelejad ütlesid, on väga oluline tagada, et teatud miinimumnorme rakendataks ka selles valdkonnas üleilmselt.
Ma usun, et kõik Euroopa Liidu liikmesriigid ratifitseerivad selle konventsiooni 2012. aastaks, nagu on ette nähtud.
Kaheksa liikmesriiki on selle juba ratifitseerinud; see tähendab, et konventsioon jõustub ja kõik, kes me rannikul elame, võime olla uhked, sest meie kaluritele on tagatud kaitse ja nad ei pea konkureerima kolmandate riikidega, kes võivad oma kalureid sotsiaalselt toetada.
Ma kordaksin, et Euroopa Parlament on juba hääletanud kalanduses ja sellega seotud sektorites töötavate naiste kaitsmise poolt.
Naiste tööhõive kalanduses ja sellega seotud sektorites on väga tähtis, sest kui rannikupiirkondades elavad naised ei toetaks oma mehi, oleksid need piirkonnad palju vaesemad ja märksa hõredamalt asustatud - vajadusi rahuldavad nimelt inimesed, mitte pelgalt õigusaktid.
Nii edendame rannikupiirkondade kultuuri - sotsiaalset kultuuri, mis põhineb mere ja rannikupiirkondadega seotud Euroopa kultuurilistel elementidel.
Igal piirkonnal põhjast lõunani on oma eripära, kuid see konventsioon, mille ratifitseerimist liikmesriikide poolt me toetame, hõlmab kõiki küsimusi ja kalurite igakülgseid vajadusi.
Iseäranis tähtis on toetada meetmeid, mis on seotud kalurite koolituse ja vanaduspõlve kindlustamisega.

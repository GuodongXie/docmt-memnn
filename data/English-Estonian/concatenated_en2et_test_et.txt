<D>
Qimonda on praeguse ülemaailmse finants- ja majanduskriisi kontekstis paradigmaatiline juhtum.
See on ettevõte, mis kasutab tipptehnoloogiat, on palganud kõrge kvalifikatsiooniga töötajaid ning edendab teadusuuringuid.
Qimonda täidab Lissaboni strateegia eesmärke.
Portugali valitsus on teinud kõik võimaliku, et leida lahendus asjaomase ettevõtte elujõulisena hoidmiseks, kuid lahendus sõltub Saksamaa föderaalvalitsuse ning Baierimaa ja Saksimaa riiklike valitsuste sekkumisest.
Portugali valitsus on juba otsustanud eraldada sellel eesmärgil 100 miljonit eurot.
Nagu ma juba ütlesin, on Portugali valitsus juba praeguseks teinud ning kavatseb ka edaspidi teha kõik endast oleneva, nagu võisid tegelikult ka Qimonda Saksamaa töötajad Portugali presidendi hiljutise ametliku visiidi ajal tõdeda.
Euroopa Komisjon ja liikmesriigid on võtnud õigustatult kasutusele meetmeid mitmete pankade päästmiseks ja teatud tööstusharude, nagu näiteks autotööstuse toetamiseks.
Miks siis mitte toetada ka Qimondat?
Qimonda saatuse hooleks jätmisel saavad olema väga tõsised tagajärjed.
Lisaks sellele, et Saksamaal ja Portugalis kaotavad tuhanded töötajad oma töö, läheb kaduma ka Euroopa intellektuaalomand ning palju Qimondasse investeeritud ühenduse rahalisi ressursse.
Qimonda tegevuses hoidmine Saksamaal ja Portugalis on Euroopa jaoks nii suure strateegilise tähtsusega, et Euroopa Liidu toetus oleks igati õigustatud.
Volinik, me peame olema sihikindlad, sest nii teeme me kõik võimaliku, et Qimondat päästa.
Qimonda ei ole lihtsalt mingi tavaline ettevõte!
<D>
(PL) Härra juhataja, rääkides Euroopa naabruspoliitikast, peame eelkõige toetama neid valitsusi, kes austavad põhivabadusi ja inimõigusi, ning edendama kõnealuseid õigusi riikides, kus neist ei peeta lugu.
Ülalmainitud tegevus on Euroopa mandri stabiilsuse tagamiseks ülitähtis.
ENPsse kaasatud riikide nimekiri on pikk.
Kuid juhin teie tähelepanu kahele naabrile, Ukrainale ja Valgevenele, kes ehk võetakse ENPsse.
Ukraina peab meie jaoks olema esmatähtis ning pooleliolevad läbirääkimised selle riigiga peavad viima assotsiatsioonilepingu sõlmimiseni, luues seejärel võimaluse ühineda Euroopa Liiduga.
Säärased ettevõtmised julgestavad meid Venemaa üha suurenevate auahnete taotluste ning järjekordse püüde eest teha Ukrainast vasallriik.
Lõpetuseks kõnelen Valgevenest, sest komisjoni algatatud ettepanek kutsuda kõnealust riiki vaatlema ENP konverentsi tundub ennatlik.
Me ei tohi unustada, et riigis kehtib endiselt Lukašenka diktatuur, mis rikub inim- ning etnilise vähemuse õigusi.
Õigem oleks pakkuda tulemuslikku abi Valgevene elanikele ja opositsioonile.
Komisjon peaks viivitamatult tegema ettepaneku vähendada valgevenelaste ning iseäranis just üliõpilaste jaoks viisa hindu.
<D>
fraktsiooni PSE nimel. - (RO) Söe ja terase teadusfond asutati pärast Euroopa Söe- ja Teraseühenduse lepingu, mis oli esimene samm ühendatud Euroopa suunas, kehtivuse lõppemist.
Euroopal on palju tähtsaid söemaardlaid, kuid me peame investeerima uutesse, puhtamatesse ümbertöötlemistehnoloogiatesse.
Terast kasutatakse siiani paljudes tööstussektorites, kuid selles sektoris on vaja teha uuringuid ka energeetika seisukohalt, et leida puhtamaid ja tõhusamaid lahendusi.
Sellise uurimistegevuse tähtsus on seda suurem, et nendes sektorites töötab palju inimesi, kelle töökohti tuleb hoida ja kelle töötingimusi peab parandama.
Teadusuuringute tagajärg peaks olema töötajate töötingimuste paranemine nimetatud kahes sektoris.
Rumeenias kaevandatakse igal aastal ligikaudu 34 miljonit tonni sütt ja toodetakse umbes 8 miljonit tonni terast.
Otseselt või kaudselt nendes tööstussektorites hõivatud inimeste arv ulatub mitmesaja tuhandeni.
Seepärast usun, et käesolev dokument on erakordselt tähtis.
<D>
Härra juhataja, minagi tänan härra Florenzit selle raporti eest, kuid leian, et raportööri ja ajutise komisjoni õnnitlemise kõrval tuleks meil otsa vaadata mõnele karmile faktile: Euroopa Liit teeb ikka liiga vähe ja liiga hilja.
Ma tean, et see väljaütlemine ei too mulle populaarsust, kuid meil tuleb mõõta Euroopa Liidu edusamme mitte võrdluses teiste riikide tegevusega, vaid võrdluses sellega, mida tuleb teha.
Selle mõõdupuu järgi ei ole meil rahuloluks põhjust.
Me ei ole selles arutelus endile piisavalt kõrgeid eesmärke.
Viimased teadusuuringud ütlevad meile, et me peame heitmeid igal aastal umber 9% võrra vähendama.
Selles raportis ja Euroopa Liidu kliimapaketis seatud eesmärgid ei ole lihtsalt küllalt ambitsioonikad.
Me ei arvesta oma aruteludes, et probleem on kiireloomuline.
Kui me järgmise 8-10 aasta jooksul ei tee edusamme üleminekul süsinikdioksiidi heitmeteta majandusele, siis oleme kliimamuutuse halvimate tagajärgede pidurdamise võimaluse kaotsi lasknud.
Me ei ole järjepidevad.
Me räägime täna taastuvatest energiaallikatest ja energiatõhususest.
Eile võeti Euroopa Parlamendi enamuse häältega vastu Laperrouze'i raport, milles uhkelt kinnitatakse kivisöe rolli Euroopas.
Meie arutelu kliimamuutuse üle jätab mulje, et küsimus on teatud asjadest loobumises.
Me peame palju paremini näitama tõelist poliitilist juhtrolli ja selgitama, et kliimamuutuse vastu võetavad meetmed tagavad parema elukvaliteedi.
Eesmärk ei ole koopas küünla ümber istumine ja värisemine, vaid tulevik, mis võib olla positiivsem ja meeldivam kui praegune olukord.
Seetõttu pooldan ma Euroopa uue rohelise leppe ideed, sest see annab võimaluse tegeleda nii majanduskriisi kui ka kliimakriisiga, tehes suuri investeeringuid energiatõhususse ja taastuvate energiaallikate kasutamisse, ning luua miljoneid uusi keskkonnahoiuga seotud töökohti Euroopas.
Aga see ei tähenda, et me peaksime majanduskasvu hoogustama tavapärasel moel.
Meil on vaja kiiresti üle minna Euroopa majandusele, mille aluseks ei ole üha kasvav loodusvarade kasutamine, vaid stabiilsus; me ei vaja suuremat kvantitatiivset kasvu, vaid tõelist kvalitatiivset arengut.
Sellesuunalise arutelu alustamine on kiireloomuline vajadus ja Euroopa Liidul on selleks väga head võimalused.
<D>
(ES) Härra juhataja, volinikud, nõukogu eesistuja, soovin alustada Euroopa energiatehnoloogia strateegilise kavaga ning õnnitleda Jerzy Buzekit ja tänada teda selle eest, et ta lisas muudatusettepanekud, mida meie fraktsioon pidas olulisteks.
Oleme rahul sellega, kuidas me koos käsitlesime rahastamist, mis on niivõrd tähtsa kava puhul meie ühine mure.
Peame tähelepanu pöörama ka inimressurssidele, mitte vaid seetõttu, et neid tuleb suurendada, vaid ka seepärast, et kavas sisalduvad näiteks väljaõpet, liikuvust ja koordineerimist puudutavad aspektid.
Oleme täitnud ühe äärmiselt tähtsa eesmärgi ning andnud olulise rolli energiatõhusust parandavatele tehnoloogiatele ning teadusuuringutele üldiselt, kasutades täielikult ära Euroopa teadusruumi potentsiaali.
Raportis tõstetakse esile energiatehnoloogia valdkonnas edukuse saavutamiseks vajalikke teadusuuringuid ja peamisi teadusharusid ning kutsutakse erasektorit üles investeerima enam teadusuuringutesse ja võtma suuremaid riske, et muuta EL selles sektoris liidriks.
Ka tehnosiiret tuleb paremaks muuta, mis peaks olema Euroopa Innovatsiooni- ja Tehnoloogiainstituudi ülesanne, ning teadusuuringute, arengu ja innovatsiooni arendamiseks erinevates piirkondades on enam tähelepanu vaja pöörata liikmesriikidevahelisele koostööle.
Koostöö peab laienema kõigile valdkondadele, mis oma multidistsiplinaarse iseloomu tõttu omavad suurt tähtsust tehnoloogiauuringutes ja -arengus, eriti info- ja sidetehnoloogia valdkonnas.
Maagaasiga seonduvalt tuleb öelda, et maagaasi veeldusjaamade ja veeldatud maagaasi ladustamise infrastruktuurid, eeldusel, et need on seotud transpordivõrgustikuga, toimivad lisavõimalustena, millel on suur osa uutele ettevõtjatele juurdepääsu tagamisel ja ELi tõelise siseturu loomise kiirendamisel.
Seega tundub samaväärse kohtlemise rakendamine kõnealuses valdkonnas loogilise sammuna.
Praeguses olukorras tundub täiskogu toetatav põhimõte "kogu teenus ühest kohast” ehk sõltumatute infrastruktuuride ühine haldur olevat tõhusaim võimalus.
Ühe halduriga tagatakse kasutajatele juurdepääs maagaasi infrastruktuuridele, kuna nad seotakse sarnaste lepingute ja seadustikega, neile kehtivad ühesugused läbipaistvuse tingimused ja neil on võimalus pakkuda teenust mitmekesi koos.
Sellised on meie põhjendused kolmele muudatusettepanekule, mille esitame täiskogu istungil ja mille poolt ma palun teil hääletada.
<D>
Härra juhataja, sooviksin alustada õnnesoovidega oma sõbrale ja kolleegile härra El Khadraouile, kes õiglaselt öeldes on vaatamata näivalt vastupidisele tõestanud oma suutlikkust panna kokku väga mõistlik ja kasutuskõlbulik raport.
Mul on hea meel lisada oma toetus temale ning iseäranis põhimõttele, et maksma peaks reostaja.
Täiskogu käesoleval poolel omistame suurt tähtsust õhukvaliteedile, mille pärast kõik tunneme väga muret, ning me kõik teame, et veoautod reostavad.
Nagu proua Lichtenberger seda väljendas, "dokumenteeritud asitõendid on olemas".
Proua Wortmann-Kool aga, kes on ära läinud, rääkis siseturu takistustest ning härra Jarzembowski, hoolimata oma raportist ökoloogiliselt säästvamaks muutmise kohta, väljendas samuti kahtlusi Eurovignette'i suhtes.
Ütleksin neile mõlemale, et turgude suurim oht on, kui me vaatame reostusest mööda.
Ma ei arva, et täiendav 2-3% kujutab endast tohutut koormat, kuid see näitab, et rakendame tõsiseid reostusevastaseid meetmeid.
Härra O'Neachtain väljendas kahtlusi ning muret Iirimaa ja teiste ääreriikide osas.
Ta ei näi mõistvat, et see on liikmesriikidele fakultatiivne.
Iirimaal kohaldub see ainult siis, kui ta valitsus seda otsustab.
Arvan, et tema ja tõenäoliselt härra Bradbourn saavad tänasel pärastlõunal ühe õppetunni targemaks, nimelt et on ohtlik - ja jääb üsna rumal mulje - rääkida raportist, mida pole loetud või millest selgelt aru pole saadud.
Teises küsimuses, kõrvalmärkusena, arvan, et peaksime ja suudaksime teha palju enam, et suunata lasti teedelt veeteedele, kus üks praam suudab kanda sama palju kui 15 veoautot.
Seetõttu arvan, et peaksime oma kunagise Belgia kolleegi algatust toetama.
<D>
kirjalikult. - (RO) Selle direktiivi läbivaatamise eesmärgiks on luua homogeenne ja sidus õigusraamistik, mis oleks seotud jäätmete vältimise ja ringlussevõtu strateegia eesmärkidega, et Euroopast saaks jäätmeid ringlusse võttev ühiskond, kus suureneks jäätmeressursside kasutamise tõhususe tase.
Kehtestatakse järgmised:
• Viieastmeline jäätmehierarhia: jäätmete vältimine, taaskasutamine, ringlussevõtt, energia kasutus ja kõrvaldamine (kaasa arvatud ladustamine);
• Meetmed/kavad jäätmete tekitamise vältimiseks;
• Kohustuslikud ringlussevõtu sihtmärgid olmejäätmetele ning ehitus- ja lammutusjäätmetele;
• Tootja suurenenud vastutus pakkuda avalikkusele teavet toodete taaskasutamise ja ringlussevõtu võimaluste kohta.
Liikmesriikides kõigi eelmainitud eesmärkide saavutamiseks võetavad sammud peaksid edendama uute jäätmete ringlussevõtu üksuste, nimelt "rohelise tööstuse" kaasajastamist ja loomist ja kohandamist taaskasutusele vastavalt.
Hääletasin jäätmete raamdirektiivi läbivaatamise poolt, kuna kõik need meetmed aitavad kaasa uute töökohtade, loomisele, turvalisema ja kestvama jäätmehoolduse saavutamisele, loodusvarade mõistlikule kasutamisele ja kliimamuutustega kohanemisele (ETSi väliste sektorite väljatöötamine).
<D>
fraktsiooni IND/DEM nimel. - Härra president, nõukogu eesistuja ja komisjoni president, olen teinud koos oma iiri kolleegi Kathy Sinnott'iga ettepaneku muuta Lissaboni lepingu uut protokolli enne selle lõplikku vastuvõtmist.
See kuulutaks ebaseaduslikuks Euroopa Kohtu poolt 2007. aasta 18. detsembril vastu võetud pöördelise otsuse.
Üks Läti ettevõte tahtis ehitada Rootsis kooli Läti töötajatega, kellele maksti vähem, kui oleks makstud Rootsi töötajatele samaväärse töö eest.
Rootsi ametiühingud kehtestasid blokaadi.
Sellist tegevust peab Euroopa Kohus nüüd ebaseaduslikuks.
Ainult asutamislepingu põhimõtet kaupade ja teenuste vaba liikumise kohta võib reguleerida streigiõiguse kui teise põhiõigusega, kui on olemas oht avalikule julgeolekule, korrale või tervisele.
Normaalne palk ei tähenda midagi.
Kollektiivläbirääkimised ei tähenda samuti midagi.
Skandinaavia kaitstud paindlikkuse kombineeritud mudeli, vabatahtliku ametiühingute ja tööandjate vahelise koostöö võib tarbetutena kõrvale heita.
Iirimaal asuvates välisettevõtetes töötavad võõrtöölised saavad nüüd töötada Iirimaal kehtestatud miinimumpalgaga 9 eurot tunnis.
Iiri ametiühingutel on seadusega keelatud selle kohtuotsuse vastu astumine, välja arvatud miinimumpalga ohustamise puhul.
Olukord minu kodumaal on isegi halvem, kuna meil ei ole kindlaksmääratud miinimumpalka.
See kohtuotsus on suur õnnetus ja see tuleb annulleerida uue sõnastusega aluslepingutes või õiguslikult siduvas protokollis.
Meie ettepanekuga võib tutvuda minu kodulehel.
Ma käin Eesistujariik Sloveeniale ja komisjoni presidendile tungivalt peale, et nad antud küsimuse tippkohtumisel tõstataksid.
Mul on komisjonile ja nõukogule üks küsimus: millal me saame konsolideeritud asutamislepingu, mis võimaldab meil selle sisust aru saada?
<D>
(FI) Austatud juhataja, nõukogu eesistuja ütles, et iga poliitika peaks arvesse võtma inimõigusi puudutavaid küsimusi.
Tal on õigus ja seda peaks kindlasti arvestama välispoliitikas, kuid EL peaks märkama ka oma liikmesriikides toimuvat.
Kas võõrtöötajate kohtlemisel ELi piires austatakse iga isiku inimõigusi?
Meil esineb palju vaesust.
ELi ametlik poliitika sellega tegelikult ei tegele.
See on jäetud kiriku ja heategevuse hooleks.
EL peab inimõigusi silmas pidades asuma kindlamale seisukohale; loevad vaid teod, mitte sõnad.
Lõpuks sooviksin tõstatada küsimuse Iraagis valitsevast humanitaarkriisist, mis on võtmas katastroofilisi mõõtmeid.
Umbes 4,5 miljonit inimest on pidanud kodu maha jätma ja Iraagist tulnud moodustasid eelmisel aastal suurima varjupaigataotlejate rühma Euroopas.
EL on kriisile vastanud nelja miljoni euro eraldamisega http://www.unhcr.org/cgi-bin/texis/vtx/home" \t "_blank" ile ja Hollandi Punasele Ristile ning veel 11 miljonit eurot on planeeritud eraldada riigi tervishoiuasutustele ja koolidele.
On see aga piisav toetus rikkalt Euroopa Liidult neile 4,5 miljonile inimesele, kes mitte omal süül peavad taluma taolisi kannatusi?
Iraagi kriis on praegu üks teravamaid kriise maailmas.
<D>
Härra juhataja, vastus sellele härra Mitchelli tõsisele küsimusele on, et Euroopa Liit on endiselt tõsiselt mures Iraani tuumaprogrammi pärast ning selle pärast, et riigil puudub huvi selle programmi võimalikust sõjalisest mõõtmest tulenevatele probleemidele täiel määral reageerida.
2007. aasta detsembris teatas Euroopa Ülemkogu, et on vastuvõetamatu, kui Iraan omandab tuumavõimsuse.
Seoses sellega on nõukogu korduvalt tauninud tõsiasja, et Iraan ei ole täitnud oma rahvusvahelisi kohustusi, mis on sätestatud ÜRO Julgeolekunõukogu resolutsioonides 1696, 1737, 1747 ja 1803, eelkõige kohustust peatada igasugune uraani rikastamisega seotud tegevus; see on väga oluline, kui peame looma vajaliku raamistiku läbirääkimiste alustamiseks ja pikaajalise lahenduse poole liikumiseks.
Euroopa Liit on alati toetanud Iraani õigust kasutada tuumaenergiat rahumeelsetel eesmärkidel ning kui Iraan soovib taastada rahvusvahelise üldsuse usaldust oma tuumaprogrammi rahumeelse laadi suhtes, siis peab ta peatama kütusetsükliga seotud tundliku tegevuse.
Härra Solana poolt 2006. aasta juunis kuue kõige lähemalt asjaga seotud riigi nimel esitatud ja 2008. aasta juunis korratud ettepanekud kehtivad endiselt ning neid tuleb praeguse ummikseisu lahendamiseks kasutada.
Euroopa Liit avaldab suurt kahetsust selle pärast, et Iraan peatas 2006. aasta veebruaris lisaprotokolli ajutise kohaldamise.
Selle tulemusena - nagu Rahvusvahelise Aatomienergiaagentuuri (IAEA) peadirektor rõhutas - teab IAEA mõningatest Iraani tuumaprogrammi aspektidest vähem.
Lisaks, nagu IAEA peadirektor meile oma hiljutises, 15. septembri aruandes taas meelde tuletas, keeldub Iraan endiselt vastamast teatud küsimustele, mille IAEA on talle tuumarelvade kujundamise ja tootmisega seotud tegevuse kohta esitanud.
Nagu IAEA peadirektor ütles - ning ma ei saa teha teistsugust järeldust -, valmistab see olukord Euroopa Liidule ja rahvusvahelisele üldsusele tõsist muret.
<D>
Ma hääletasin selle resolutsiooni ettepaneku poolt, sest minu arvates peaks EL jätkuvalt olema kliimamuutuse vastases võitluses eeskujuks.
Väärib märkimist, et EL on ületanud Kyotos vastu võetud eesmärgid.
Ma leian, et Kopenhaageni kokkulepe peaks olema siduv.
Sellega seoses esitasin ma Euroopa Parlamendi resolutsiooni vastavateemalise muudatusettepaneku, nõudes, et lõplikku teksti lisataks rahvusvahelised sanktsioonid.
Minu arvates peaks kokkulepe olema ülemaailmne ja ambitsioonikas ning sisaldama selget ajakava.
Kui me ei sea suuri eesmärke, on lõpptulemuseks sümboolne akt, mis on veelgi ebaefektiivsem kui Kyoto protokoll, milles rahvusvahelised sanktsioonid on juba ette nähtud.
Lootkem seega, et kokkulepe on tõhus ja sisaldab sätet läbivaatamise kohta, nii et seda saaks hõlpsasti uuendada.
Ma leian ka, et Hiinat ja Indiat ei saa täielikult vastutusest vabastada, kui neist riikidest pärineb suur osa maailma heitkogustest, samas kui meie tööstused teevad suuri jõupingutusi oma heitkoguste vähendamiseks.
Ameerika Ühendriikidel lasub tippkohtumise õnnestumise tagamisel suur vastutus.
Loodan, et Ameerika Ühendriikide president Barack Obama näitab, et ta väärib Nobeli rahupreemiat, sest võitlus kliimamuutuse vastu aitab tuua rahu ja õnne kõikidele rahvastele.
<D>
(SV) Me teame, et üha enam inimesi peidab end ELis.
Teame, et lähitulevikus vajab EL üha rohkem sisserändavat tööjõudu.
Ühtlasi teame, et igal nädalal üritavad tuhanded inimesed leida paremat elu Euroopas.
Paljud neist surevad oma teel meie maailmajakku.
Teame, et paljusid dokumentideta inimesi ekspluateeritakse ning nad elavad armetutes tingimustes.
See ei ole Euroopa Liidu vääriline.
Üldkehtivad väärtused, mida EL soovib levitada üle maailma, hõlmavad iga isiku õigust väärikale elule.
Siinkohal ilmnebki häbiväärne paradoks.
Tõsiasi, et ELil tuleb luua ühine asüüli- ja migratsioonipoliitika on mõistlik, kuid see ei pea tähendama, et need riigid, kus soovitakse võtta rangem joon ning jõuda nende inimesteni erinevaid kanaleid pidi, peaks olema need, kes otsuse langetavad.
See kahandab Euroopas hea elu leidmise võimalusi.
Samas on oluline, et seadusest kõrvalehiilivad kaitsetus olukorras inimesi ekspluateerivad tööandjad teavad, et karistusi ja sanktsioone saab seaduse järgi jagada kõikjal ELis.
Tunnistan, et see raport on keerukas tasakaalustav akt ning ma pooldan Giusto Catania põhjendusi selle reservatsiooni küsimuses.
Kuid see kompromiss on samm õiges suunas, isegi kui mul on teatud arvamus näiteks tööandja aruandluskohustuse ulatuse küsimuses.
Soovin Inger Segelströmile öelda, et meil Rootsis ei ole konservatiivset valitsust.
Meil on neljaparteiline tugevate liberaalsete elementidega valitsus.
<D>
(PT) Härra juhataja, Euroopa Parlamenti esindab Euroopa Kohtus president ning vastuolulistel juhtudel konsulteerib president kõigepealt täiskoguga.
Selline on menetlus.
Uues raportis laiendatakse seda süsteemi muudele menetlustoimingutele, kus president esindab Euroopa Parlamenti ja vastuolulistel juhtudel konsulteerib täiskoguga.
Ent raportis on uudne see, et selles määratakse esimeeste konverents presidendi ja täiskogu vaheliseks vahepealseks otsustusorganiks.
See lahendus iseenesest ei ole probleemne, ent hea oleks kasutada võimalust ja rõhutada, et Euroopa Parlament ei tohi iialgi unustada parlamendi traditsioonilist põhimõtet koondada kogu lõplik otsustusõigus täiskogule.
Täiskogu on kõiges suveräänne, sest ta väljendab esindatuse eetikast tulenevat õiguspärasust.
On tõsi, et sellised institutsioonid, mis reguleerivad keerukaid ja laiu valdkondi, nagu Euroopa Parlament, ei saa sageli vältida kiusatust ümbritseda oma demokraatlik võim bürokraatiaga.
Selline kiusatus on tihti vältimatu, kuigi tuleb tõdeda, et me peame hoiduma demokraatia liigsest ümbritsemisest bürokraatiaga, sest hea valitsemise tõhusus ei tohi kunagi tähendada poliitikaruumi kaotamist, poliitikaruumi veelgi harvemat loovutamist poolhalduslikele vormidele, näiteks komisjonidele ja mõnikord konverentsidele.
Kasutades Mirabeau väljendit, ei ole see sellepärast tõeline elanikkonna läbilõige.
<D>
- (PL) Härra juhataja, peaminister, proua juhataja, nii nagu seitse aastat tagasi, seisavad eesistujariik Portugali ees ka nüüd mõned suured ülesanded ja suured väljakutsed.
Olen veendunud, et Euroopa alusleping võetakse vastu heas õhkkonnas ja konsensusega, luues aluse ELi tulemuslikule ja tõhusale juhtimisele.
See on täna kõige tähtsam; sest ainult siis saab Euroopa järk-järgult muutuda poliitiliseks jõuks ja positiivselt mõjutada maailma saatust.
Kuid majanduslik võimsus on ELis alati midagi põhimõttelist ja täna on see isegi rohkem tõsi, kui see oli seitse aastat tagasi.
Meie ees seisavad globaliseerumise väljakutsed ja me soovime muutuda, ja ma tsiteerin "kõige konkurentsivõimelisemaks teadmistepõhiseks majanduseks maailmas, mis suudab tagada jätkusuutliku majanduskasvu, rohkem ja paremaid töökohti ja suurema sotsiaalse ühtekuuluvuse”.
Kuid täna me teame, kui raske see on.
Seega, sotsiaalne Euroopa, mis suurendab tööhõivet ja võitleb kliimamuutuste vastu, nii nagu see polnud seitse aastat tagasi, peab olema ka täiesti vaba turuga Euroopa.
Avatud turg ilma protektsionismi ja monopolideta.
Oleme selle oma kodanikele võlgu, kui soovime konkurentsi, innovatsiooni ja arengu valdkonnas tegutseda Lissaboni strateegia põhimõtete kohaselt.
Meenutagem ka, et strateegia juhiste haldamine vabaturu positsioonilt on toiminud palju paremini kui haldamine liikmesriikide tasandilt.
Ja viimaks, kolmas küsimus - meie edu sõltub suuresti suhetest meie naabritega.
Õnnitlen eesistujariik Portugali ELi lõunapiiri olulise kindlustamise puhul, kuid me ei tohiks minutikski unustada idapoolset mõõdet, eriti kuna ausate ja vabade valimiste tulemused Ukrainas on pakkunud meile võimaluse demokraatliku, vabaturumajandust pooldava ja Euroopat pooldava stabiliseerumise saabumiseks Euroopa Liidu idapiiril.
Valimised toimusid vaid kaks ja pool nädalat tagasi ja asi on väärt, et seda Euroopa Parlamendis kuulutada.
<D>
Hr juhataja, daamid ja härrad, see direktiiv häbistab ja solvab Euroopa õiguskultuuri.
See on täiesti vastuvõetamatu ja vastutav selle meil tuhandeid aastaid valitsenud tervitava kultuuri ja külalislahkuse läbi arenenud Euroopa identiteedi sügavate juurte hävitamise eest.
Direktiiv on veel üks ausammas Euroopa Kindlusele, inimeste liikumisvabadust takistava tagurliku utoopia materialiseerimine.
Liikumisõigust ei saa kontrollida inimesi okastraadi taha või õudsesse kinnipidamiskeskusesse sulgedes.
Hr Mate, me räägime 18 kuust - pikimast võimalikust kinnipidamisajast - mitte kuuest kuust, nagu teie ütlesite.
18 kuud tasuks mitte ühegi kuriteo toimepanemise eest!
Tahaksid viidata Itaalia piiskoppide konverentsi migrantide nõukogusse kuuluva peapiiskopi Agostino Marchetto sõnadele, kes ütles, et inimest ei saa kinni pidada ainuüksi haldusrikkumise pärast ja samuti et inimesi ei või hoida ebainimlikes ja alandavates kinnipidamiskeskustes nagu need, mida külastas selle parlamendi kodanike õiguste, justiits- ja siseasjade komisjon.
Ka on see direktiiv ebainimlik direktiiv, sest sellega sätestatakse tagasisaatmine transiidiriiki.
Liibüast saab suure tõenäosusega massilise migrantide tagasisaatmise sihtkoht.
Direktiiviga sätestatakse saatjata alaealiste kinnipidamine ja väljasaatmine, kehtestatakse riiki uuesti sisenemise keeld, rikkudes nii süstemaatiliselt õigust varjupaigale, ning sätestatakse valikuline tasuta õigusabi.
Selline on kõnealuse direktiivi tegelik olemus.
Lisaks rakendavad seda direktiivi valitsused.
Selles kojas oleme me olnud osalised nõukogu diktatuuris, mis on parlamendile öelnud: "pead sellega tahes-tahtmata leppima", väljendades isegi ähvardusi igasuguse sisserände arutelu jätkamise idee vastu.
Euroopa Parlament alistub passiivselt sellele otsusele.
Pöördun Euroopa Parlamendi väärikuse poole.
See ei ole kaasotsustamine.
Selle asemel näeme me hoopis nõukoguga nõustumist.
Tõsi on, et valitsused tahavad koheselt aktiveerida Tagasisaatmise Fondi eraldatud 700 miljonit eurot.
Selline on selle direktiivi tegelik olemus.
Mida me aga tegema peame on kuulama ühiskonda, kuulama parlamendist väljaspool seisjaid, kolmandate riikide riigipäid, Amnesty Internationali, kirikuid, Euroopa piiskoppide konverentse, ametiühinguid ja Euroopa Nõukogu: kõik nad soovitavad meil seda direktiivi mitte vastu võtta.
Isegi ÜRO pagulaste ülemvolinik, kellega Amsterdami lepingu kohaselt tuleks konsulteerida kõigis varjupaiga ja sisserändega seotud küsimustes, millega Euroopa Komisjon tegeleb, soovitab meil seda direktiivi mitte vastu võtta.
Represseerivad poliitikad nagu need on ELi suurima tragöödia, merel hukkumise, tegelikuks põhjuseks.
Eile suri 150 inimest ja viimase kümne aasta jooksul on nii surnud 12 000 inimest.
EL määrib end vastuvõetamatu kuritööga ja see direktiiv teeb EList veelgi suurema kaassüüdlase tapmistes, mis on Vahemerest teinud surnuaia.
Austusavaldusena nendele märtritele oleks tõenäoliselt hea mõte seda direktiivi mitte vastu võtta.
<D>
fraktsiooni UEN nimel. - Proua juhataja, tahan kõigepealt nõukogule austust avaldada ja neid õnnitleda jõupingutuste puhul, eriti seoses Venemaaga ja olukorraga Gruusias.
Rahumeelsete lahenduste leidmine meie ees seisnud raskustele nõudis palju jõudu, vaprust ja osavat diplomaatiat.
See tõestas - kui kellelgi oli veel lisatõestusi tarvis - et ühiselt ja kindla juhtimise all suudame saavutada kohutavalt palju rohkem, kui sõjaline jõud või majanduslik rikkus meile anda saaks, kasutades selleks lihtsalt eeskuju, mida anname, ja taktikat, mida rakendame.
Teiseks ma arvan, et on tähtis veenduda, et Euroopa - Vahemere piirkonna partnerluse ellukutsumine on nõukogu järgmise istungi päevakorras.
Mitte kunagi varem meie ajaloos pole rohkem tarvis olnud, et tooksime kokku oma partnerid Vahemere piirkonna tasandil, et tagada nii majandusarengu pakkumine kui ka rahvaste rahumeelne kooseksisteerimine.
Eelkõige peaksime järgima Egiptuse valitsuse eeskuju nende algavates rahuläbirääkimistes seoses Sudaani, Tšaadi ja teiste piirkondadega.
Tahaksin rääkida veel kahest olulisest momendist.
Minust oleks vale jätta mainimata olukorda seoses Iirimaa ja Lissaboni lepinguga.
Liikmesriigid on Iirimaale juba andnud aega järelemõtlemiseks, mille eest me oleme tänulikud, kuid see ei erine järelemõtlemisajast, mille said Prantsusmaa ja Madalmaad, siis kui nad lükkasid tagasi põhiseadusliku lepingu.
Ettepanekute ja ideede esitamine, et neid raskusi võimalikult lahendada, võtab aega.
Meil siin parlamendis oleks sünnis tagada, et me ei suruks püstolit ühelegi riigile otsaette, siis kui küsime, kas ta tahab või ei taha lepingut ratifitseerida, eriti sellepärast, et selle lepingu ratifitseerimine nõuab demokraatlikku rahvahääletust.
Teiseks, praeguse finantskriisiga seoses ei süüdista ma ühtegi kindlat isikut ega näita kellegi peale näpuga.
Ma õnnitlen nõukogu, et nad on suutnud hakata ühiselt tegutsema ja võtavad otsustavaid meetmeid.
Õnnitlen veelkord komisjoni selle eest, et ta on tõepoolest püsti tõusnud ja öelnud, mida oli tarvis öelda enne nõukogu tegutsemist, et tagada turgude usaldusväärsuse juurde saamist sõnumi kaudu, et oleme võimelised, suudame ja tahame võtta meetmeid, kas siis EKP, ECOFINi, üksikute liikmesriikide või ükskõik mille muu kaudu.
Kuid ärgem tehkem viga, öeldes, et kõik, mis toimus viimase kahe nädala jooksul, on vale, ning et kõik, mis hakkab toimuma tulevikus, on õige.
Ajalugu peab meile õpetama, et selle aja jooksul, mis me siin maailmas elame, peavad toimuma parandused ja muudatused.
Need parandused ja muudatused toovad inimestele viletsuse õudusi.
Peame kõigepealt tagama tavalise inimese kaitse.
Pangad on saanud käendamiskeelu.
Pangad on saanud tagatise.
Koos selle tagatisega tuleb pankadele ka kohustus hakata nüüd inimestele ja ettevõtetele laenu andma, et majandus saaks ennast uuesti kokku võtta.
Asi pole ainult tippjuhtide palkade või töötasude kärpimises, vaid selles, et majandustsükkel saaks tagasi rööpasse, kus ta peaks olema.
Hoiuste tagamine on sellest ainult väike osa.
<D>
(CS) Härra juhataja, volinikud, tahaksin kõigepealt tänada kõiki aruteluga seotud raportööre nende jõupingutuste eest.
Kaks maagaasiturgu käsitlevat raportit pooldavad Euroopa turu liberaliseerimist.
Õigusakt pakub alternatiivina omandisuhete eraldamisele sõltumatute süsteemihaldurite mudelit.
Positiivsete joontena sisalduvad selles riigiasutuste kohustus kaasata edastusvõrkudesse ka taastuvad energiaallikad, kolmandate riikide juurdepääsu suunised, võrkudele juurdepääsu tariifide kehtestamine ja sanktsioonide kehtestamine diskrimineeriva kohtlemise korral.
Euroopa põhivõrguettevõtjate võrgustiku loomine maagaasi sektoris, st koostööd organiseeriva organi ja energeetikasektorit reguleerivate asutuste koostööameti loomine on samuti positiivne.
Nende institutsioonide loomine on maagaasi ühtse turu loomise eeltingimuseks.
Siiski peame lisama, et turu liberaliseerimise eelised kannavad vilja vaid seal, kus juba eksisteerib mitmekülgne tarneturg, see tähendab enamikes Lääne-Euroopa riikides.
Vastupidiselt sellele on maagaasi tarnijad uutes liikmesriikides monopoolses seisundis.
Paradoksaalselt võivad need riigid lõpuks liberaliseerimispaketi tulemusel kannatada, kuna väljapakutud õigusakt nõrgendab põhivõrguettevõtjaid, kes on sõlminud lepingud monopoolsete tootmisettevõtetega.
Niinimetatud kolmas võimalus sobib niisuguste majandussuhetega mudelile paremini.
Toetan turu liberaliseerimist, kuid maagaasiga seonduvalt tuleb uutes liikmesriikides kõigepealt vabaneda turumonopolidest ja võimaldada juurdepääs suuremale arvule tarnijaile; alles siis saame riskeerimata edasi liikuda näiteks omandisuhete eraldamisele.
Kokkuvõtteks ütleksin mõne sõna Euroopa energiatehnoloogia strateegilise kava kohta.
Kava on tihedalt seotud energiatarbimisega liidu piires, süsinikdioksiidiheite vähendamisega, Euroopa energiasõltuvusega.
Kuid nagu raportööridki esile tõstsid, on vähe tähelepanu pälvinud säästev tootmine, koostootmine või mitmiktootmine, lõpptarbijatepoolne säästev tarbimine ja tööstusenergia tõhusus, samuti on eelarve seatud eesmärkide täitmiseks liialt väike.
Rahalisi vahendeid ei piisa ka tehnoloogiate, näiteks süsinikdioksiidi kogumis- ja säilitamistehnoloogiate tutvustamisele.
Oleks hea, kui Euroopast pärinevaid jalustrabavaid žeste ja teateid energeetikaalastest teadusuuringutest saadaksid ka vastavad eelarvevahendid.
<D>
komisjoni liige. - (DE) Härra juhataja, lugupeetud parlamendiliikmed, alustuseks tahaksin tänada härra Onyszkiewiczit väärtusliku raporti eest.
Me oleme pidevalt rõhutanud, et hindame parlamendi arvamust, ja ma annan teile mõistagi meeleldi lisateavet läbirääkimiste käigu kohta.
Härra juhataja, Venemaa on ja jääb meie jaoks oluliseks partneriks.
Meie ühised huvid on keerukad ja kattuvad alates majanduslikest sidemetest kuni näiteks ühise tööni Lähis-Ida neliku partneritena või nagu eile Afganistanis ja Pakistanis.
Nagu me kõik teame, on meil ka suured lahkarvamused näiteks seoses Gruusia territoriaalse terviklikkusega.
Ikka ja jälle tekivad pinged seoses meie rolli tugevnemisega piirkonnas, mis moodustab meie ja Venemaa ühise naabruse.
Selles kontekstis on sageli ekslikult väidetud, et me oleme oma suurest naabrist sõltuvuses.
Kui asi puudutab kaubandust ja energiat, siis oleme vastastikuses sõltuvuses ehk teisisõnu oleme kumbki teineteise jaoks asendamatuks partneriks.
Selles kontekstis on meie suhted Venemaaga tohutult tähtsad ja ühtne tulevikku vaatav ELi strateegia on ülioluline.
Homme kohtub president Obama esimest korda president Medvedeviga, et n-ö vajutada algseisu taastamise nuppu USA ja Venemaa suhetes.
Uus lähenemisviis on loomulikult teretulnud, ent me ei pea alustama otsast peale.
Me ei pea taastama oma suhete algseisu - selle asemel peame neid pidevalt arendama.
See on meie tähtsaim prioriteet.
Nagu komisjon oma 5. novembri teatises märkis, tähendavad meie keerukad ja ulatuslikud suhted ja arvukad valdkonnad, milles me teineteisest sõltume, seda, et meil on vaja Venemaaga pidevalt koostööd teha ning ma ütleksin, et peame olema kaalutlevad ja tulemustele suunatud.
Läbirääkimised uue lepingu üle on kahtlemata parim viis meie huve kaitsva ühtse ELi seisukoha esitamiseks eesmärgiga saavutada kokkulepe kõige olulisemates valdkondades.
Hetkel on Moskvas käimas läbirääkimiste neljas voor.
Me oleme leppinud kokku meie edasiste suhete õiguslikult siduvaks aluseks oleva lepingu üldises ülesehituses.
Samas pole me seadnud läbirääkimistele kunstlikke tähtaegu - minu arvates peaksime võtma nii palju aega kui vaja, et saavutada rahuldav tulemus, sest praegune leping kehtib kuni uue jõustumiseni ja seepärast puudub meeleheitlik vajadus kiiresti uus leping sõlmida.
Seepärast ei pea me ootama uue lepingu sõlmimist, et praeguste probleemidega tegelema hakata.
Senini on arutatud poliitilisi, õiguslikke ja julgeolekuküsimusi, mistõttu on meil parem arusaam teineteise seisukohtadest; nüüd oleme hakanud arutama majandusküsimusi.
Ei tohiks olla üllatav, et pooltel on mõnes valdkonnas väga erinevad seisukohad.
Kuigi Venemaal on suured ambitsioonid näiteks välis- ja julgeolekupoliitilise koostöö osas, on tema ambitsioonid majandusküsimustes hetkel väiksemad.
Loomulikult on ELi huvides see, et meievaheliste kaubandus- ja majandussuhete aluseks oleksid õiguslikult siduvad ja jõustatavad sätted tagamaks seda, et Venemaa aktsepteeriks selgetele reeglitele tuginevat süsteemi.
See kehtib eeskätt energiaküsimustes, milles püüame saavutada Venemaa heakskiitu energiaharta põhimõtetele, millest tähtsaimad on läbipaistvus, vastastikkus ja mittediskrimineerimine.
Gaasikriis aasta alguses on vähendanud meievaheliste energiasuhete usaldusväärsust ja see tuleb taastada.
Seepärast püüame paralleelselt läbirääkimistega tugevdada tunduvalt hoiatussüsteemi, mis kehtestab seire- ja vaatlussätted kriisi korral, et vältida konflikte ja aidata kaasa nende lahendamisele.
Läbirääkimiste esemeks olev leping peab mõistagi tuginema inimõigustele ja demokraatiale ning me usume, et need peaksid olema lepingu olulised koostisosad.
Mis neisse puutub, siis - nagu ka härra Vondra ütles - on Venemaa ja EL võtnud endale samad kohustused ÜROs, Euroopa Julgeoleku- ja Koostööorganisatsioonis (OSCE) ja Euroopa Nõukogus.
Meie leping peaks rõhutama nende jagatud kohustuste ja huvide austamist.
Loomulikult ei saa sellega lahendada kõiki Euroopa konflikte, ent see peaks sätestama raamistiku konfliktide lahendamiseks.
Samal ajal läbirääkimistega jätkame oma püüdlusi olemasolevates foorumites, Gruusia küsimust käsitlevatel Genfi läbirääkimistel, Transnistriat puudutavatel 5 + 2 vormis läbirääkimistel ja Mägi-Karabahhiga seotud Minski protsessis.
Julgeolek ja siseasjad on läbirääkimistel mõlema poole jaoks tähtsad ja tegu on valdkondadega, kus ma näen olulist potentsiaali vastastikku kasulikuks koostööks, eriti võitluses organiseeritud kuritegevusega ja heausksete reisijate tingimuste parandamisega.
Venemaa on kutsunud üles kaotama viisanõuet, ent see saab võimalikuks vaid edusammude korral muudes valdkondades.
Näiteks oleks meil üldjoontes palju lihtsam koostööd teha, kui Venemaa võtaks kasutusele rangemad andmekaitsestandardid; koostööks, mis on meie kodanike huvides, pakuvad samuti loendamatuid võimalusi teadusuuringud, haridus ja kultuur, mida tuleks uues lepingus arvesse võtta.
Täna arutame raportit, mis sisaldab mõistagi paljusid ettepanekuid, mille kommenteerimiseks mul hetkel aega ei ole, ent arutelu käigus kerkivad need ettepanekud loomulikult üles.
Ma tahaksin veel kord rõhutada, et ma tervitan seda joont, mille härra Onyszkiewicz on raportis ja resolutsiooni projektis võtnud.
Kui pärast tänast arutelu on vaja lisateavet, siis olen alati valmis andma näiteks väliskomisjonile põhjaliku ülevaate nagu eelmisel aastal.
Lõpetuseks tahaksin rõhutada, et minu jaoks on oluline läbirääkimiste edukus ja ma toetan täielikult läbirääkimisi.
Ma loodan, et hea leping paneb ELi ja Venemaa edasistele suhetele tugeva ja ettearvatava aluse ning aitab märkimisväärselt kaasa kontinendi stabiilsusele ja julgeolekule.
<D>
(IT) Härra juhataja, daamid ja härrad, kaitstud paindlikkus ei ole imeravim ega tabu.
Me peame lihtsalt mängureeglites kokku leppima.
Ei ole vaja öelda, et Euroopa peab olema võimeline võtma vastu globaliseerumise ja konkurentsiga (mitte alati ausa konkurentsiga) kaasnevad väljakutsed, mis meil maailma majanduses ees seisavad.
Kõik see nõuab paindlikkust, kuid see ei tähenda Euroopa sotsiaalmudelile, selle väärtustele, turvalisusstandarditele ja eelkõige solidaarsusele selja keeramist.
Paindlikkus on seega vastuvõetav tingimusel, et kehtivad kindlad eeskirjad, tagatised ja hüvitusmehhanismid.
Kõige olulisem on see, et Euroopa peab juhtima liikmesriike strateegiani, mis sisaldab teatavaid võtmeelemente: heal tasemel täiendkoolitus, adekvaatsed heaolu tagamise meetmed, kvaliteetsed teenused, alates lapsehoiuteenustest, ning sotsiaalkindlustussüsteemid, et toetada töötajaid tegevusetuse perioodil.
Niisugune toetus ei tähenda muide tingimata annetusi, see võib seisneda ka võimaluste andmises uute tööpakkumiste puhul nõutavate oskuste omandamiseks.
Lisaks peavad olemas olema meetmed töö- ja pereelu ühitamiseks, et võimaldada eriti naistel tunda tööelus rõõmu tõeliselt võrdsetest võimalustest.
Loomulikult vajab kõnealuste eesmärkide täitmine olulist rahastamist, kuid üksnes sel viisil võib kaitstud paindlikkus olla võimalus, mitte otsetee tööelu reguleerimise kaotamiseni.
<D>
Hr president, ma esindan siin täiskogul Põhja-Iirimaad, piirkonda, mis, nagu igaüks teab, on aastakümneid kannatanud õela terrorismi all.
Ja sellest kogemusest on mul lisada meie arutelusse kaks mõtet.
Esiteks, terrorismiga ei tohiks kunagi rahu sobitada; selle vastu tuleb võidelda.
Hakake terrorismiga läbirääkimisi pidama, andke tema vangidele eristaatus ja lõppkokkuvõttes vabastage nad ennetähtaegselt, ja te lõpetate varsti samamoodi, nagu lõpetas Põhja-Iirimaa: kahetsust mitte tundvate terroristidega meie valitsuse südames.
Rahusobitamine suurendab ainult terroristide isu - täitmatut isu.
Teine mõte, mille ma tahan välja öelda, on järgmine: kui riigi poolt halvasti kohtlemine on vale, siis selline naiivne arvamus, mille leidsin siit raportist, nagu võiks inimõiguste heldekäeline andmine terroristidele nad kahjutuks teha, tegelikult üksnes tugevdab nende positsiooni, kuna nad iga niisugust õigust oskuslikult enda huvides ära kasutavad ja kuritarvitavad, samas kui nad ise jätkavad keeldumist anda oma ohvritele kõige põhilisem kõigist õigustest: õigus elule.
Nende mõrvarliku strateegia liialduste tõttu nõuab ühiskonna kaitsmine mõnikord valiku tegemist terroristide tõkestusteta õiguste ja ohvrite õiguste vahel.
Sellises olukorras pole minul raske valida: pigem ühiskonna õigus ennast kaitsta kui terroristide oletatavad inimõigused.
Terrorismivastane võitlus on headuse võitlus kurjuse vastu ning kui tarvis, siis on terroristide õigus ühiskonna õigusega võrreldes teisejärguline.
<D>
komisjoni liige. - Härra juhataja, kõigepealt tahaksin tänada eelkõige raportööre härra Karasi ja härra Hoppenstedti ning teisi nendes kahes valdkonnas kompromisside otsimise eest.
Alaliste esindajate komitees Hoppenstedti raporti suhtes saavutatud positiivne tulemus sillutab teed vastuvõtmisele esimesel lugemisel.
Kokkulepe selle strateegilise algatuse üle on väga teretulnud, sest sellega edastatakse õige sõnum: sõnum, et oleme otsustanud reageerida finantskriisile, tugevdada finantsjärelevalvet ning parandada finantsaruandluse ja auditeerimise standardite hindamise protsessi.
Ent see on alles esimene samm väga pikal teel.
Tulevastel kuudel loodan seda tööd teiega, uue parlamendikoosseisuga, jätkata.
Mis puudutab väärtpaberistamist, oleme kõik ühel meelel, et 5% säilitamise nõue on esimene samm.
Baseli komitee töötab kvantitatiivse säilitamisega.
Seda nõudis G20.
Euroopa Liit on ajast ees ja me jätkame ühtluse parandamist maailma tasandil.
Ütleksin väärtpaberistamise kohta üht asja.
Proua Bowles tegi sellega seoses juba üsna tugeva panuse.
Ta pooldab väärtpaberistamist väga ning juhtis tähelepanu selle headele külgedele ja rahasummale, mida antakse kapitaliturgudele väikeste ja keskmise suurusega ettevõtete jaoks ning üldiselt laenuvõtjatele kõikides Euroopa Liidu liikmesriikides.
Kui peaks jääma mulje, et ma ei näe väärtpaberistamisest saadavat kasu pikema aja jooksul, siis ütlen, et näen küll.
Oma varasemates ülesannetes, kaua enne siiatulekut, olin väärtpaberistamise kasulikkusest teadlik.
Aga probleem on selles, millise osa algne väärtpaberistaja peaks sellega seoses säilitama.
Olen nõus proua Bowlesi sõnadega, et tulevikus tuleb mis tahes protsendilt maksta kapitalimaksu.
Ei ole teada, millal praegune finantskriis lõpeb.
Aga arvan, et sõltumata selle lõppemise ajast võime olla täiesti kindlad, et tulevastel aastatel nõutakse kõikide tasandite finantsasutustelt, et nad säilitaksid laenuandmise vastukaaluks palju suurema ja kvaliteetsema kapitali.
Mind siis siin ei ole, aga paljud teist on, kuid sõltumata sellest, milline on tulemus, on see selle konkreetse finantskriisi vältimatu tagajärg - mitte kohe, vaid ehk keskpikas plaanis, aga pikas plaanis on see kindel.
Kui vaataksin kristallkuuli, siis näeksin seda tulevastel aastatel ees.
Nii et vaidlus käib protsendi üle.
Minu suhtumine sellesse on teada.
Olen selle kohta väga pikka aega kindlal arvamusel olnud.
Ministrite nõukogu etapis ja Euroopa Parlamendis on esitatud mitmesuguseid muudatusettepanekuid mitmete vastuvõetamatute asjade kohta, millele mu ametnikud on minu palvel väga, väga rangelt vastu, sest usun kindlalt lihtsasse väitesse, et 5% millestki on parem kui 55% mitte millestki.
Sõltumata sellest, kui suur see protsent on - meil võib olla 5%, 10%, 15% - on 15% nullist ikkagi null.
Sellepärast on mul hea meel võimaluse üle, et komisjon naaseb selle küsimuse juurde aasta lõpul esitatavas aruandes, et tagada sõnastuse vettpidavus.
Pooldan veendunult seda arvamust, sest ei taha näha konkreetseid vastuvõetamatuid protsente.
Ent hindan seda, mida proua Bowles ja teised ütlesid väärtpaberistamisest tuleneva kasu kohta kapitalituru jaoks.
Loodan, et ei jätnud muljet, et ma seda ei hinnanud.
Lõpetuseks sooviksin samuti ühineda juhataja heade soovidega edaspidise tööedu kohta neile parlamendiliikmetele, kes parlamendist lahkuvad.
Tundsin oma viie tööaasta jooksul mingil moel enamikku neist ja hindan nende panust, isegi kui ma nendega alati üksmeelel ei olnud.
Ehk ma ei peaks kedagi eraldi mainima, aga tahaksin esile tuua härra Purvist.
Minu arvates olid tema nõuanded alati targad, läbimõeldud ja dogmadest vabad ning ma soovin eriti talle edaspidiseks suurt edu.
<D>
(HU) Poola torumehe tont on nüüdseks asendunud Läti ehitustöölise ähvardava varjuga.
Näotu arutelu taasalgatamine on tekitanud kogu Euroopa Liidule kõvasti kahju.
Mõned löövad häirekella, rääkides sotsiaalsest dumpingust, uutest liikmesriikidest pärit töötajate piiramatust sissetungist.
See ei ole tegelikult tõsi.
Olgem realistid.
Ärgem ähvardagem oma valijaid sellise jutuga.
Kaheteistkümnel uuel liikmesriigil ei ole peaaegu ühtegi sellist konkurentsieelist.
Üks eelistest - suhteliselt odav tööjõud - püsib vaid paar aastat.
Õnneks on palgad tõusuteel ka meie riikides.
Võrdsest kohtlemisest rääkides - mis on küsimuse teine aspekt - kutsun teid üles vaatlema võrdsetel alustel ka uusi ja vanu liikmesriike.
Kui me surume konkurentsivõimes peituva potentsiaali vaid siseturule, kui me piirame ettevõtlusvabadust, siis toob see kahju tervele Euroopa Liidule.
Sotsiaalne aspekt on aga ka minu jaoks äärmiselt oluline.
Aitäh.
<D>
kirjalikult. - (PL) Hr juhataja, hääletan hr Martini raporti vastuvõtmise poolt kaubandus- ja majandussuhete kohta Koreaga.
Raportöör on koostanud väga hea raporti, milles juhitakse tähelepanu Korea olulisusele kaubanduspartnerina Euroopa Liidu jaoks majanduslikus mõttes.
Vabakaubanduslepingu sõlmimine Koreaga on osa strateegiast anda Euroopale globaalne mõõde.
Vabakaubandusleping Korea ja Euroopa Liidu vahel võiks olla aluseks kõrgete sotsiaalsete ja keskkonnaalaste standardite edendamisele ning võiks olla eeskujuks teistele kokkulepetele, mis on praegu läbirääkimiste etapis.
Olen nõus, et tuleb teha suurimaid jõupingutusi tagamaks, et Euroopa Liit ja Korea - kas kaubanduslepinguga, mille üle praegu läbi räägitakse, või siis eraldi lepinguga - võtaksid ise inimõigusi puudutavad kohustused.
(Istung katkestati kell 12.50 ja algas uuesti kell 15.00)
<D>
(HU) Härra president, Euroopa Liidul ei ole vähemuste poliitikat romide, traditsiooniliste rahvusvähemuste ega migrantide vähemuste jaoks.
Ma paigutan romid traditsiooniliste rahvusvähemuste hulka, kuid samal ajal peab neid ikkagi kohtlema eraldi kategooriana erilise, sotsiaalselt ebasoodsa olukorra tõttu.
Mul on väga hea meel, et kaks Ungari romide seast pärit Euroopa Parlamendi liiget, proua Járóka ja proua Mohácsi, tõstsid Euroopa Parlamendi kehastunud südametunnistusena teiste hulgas selle küsimuse, sest me mõistsime õigusega hukka Itaalias novembris toimunud sündmused.
On õige, et peaksime jätkuvalt selle küsimuse juurde tagasi tulema.
Mis on Euroopa Liidu vastutus?
Mulle valmistas rõõmu volinik Ferrero-Waldneri sõnavõtt.
Euroopa Liidul on ka vastutus, kuid tuleb teha vahet, mis on liikmesriikide ja mis Euroopa Liidu pädevuses.
Olen täiesti nõus härra Swobodaga, kes pole enam siin, mitte Austria-Ungari monarhia pärast, vaid seepärast, et tal on õigus, nimelt selles, et kohalikul tasandil otsustatakse, kas mingis tegevuses saavutatakse edu või mitte.
Liikmesriik peab saama konkreetse tegevuskava.
Olen uhke selle üle, et me valmistasime ette Euroopa esimese keskpika romi programmi minu valitsusasutuses.
Liikmesriigile tuleb anda raha, kuid kõik küsimused tuleb otsustada kohalikul tasandil.
Mida saab EL teha?
EL peaks seirama liikmesriikide tegevust ja pakkuma parimate tavade meetodit parimate lahenduste jaoks.
See pole ainult raha küsimus, vaid ka küsimus, kas rahvastiku enamiku seas ja romide kogukonnas on kvalifitseeritud eksperte, kes tahaksid jätkata selle teemaga tegelemist.
Euroopa tulevik sõltub vähemustest.
<D>
eesistuja. - (SL) Tänan teid väga, härra president, et te mulle praegu sõna andsite.
Tahaksin ka tänada parlamendiliikmeid nende arvamuste, soovituste ja algatuste eest, mis sel arutelul esitati.
Nagu proua Napoletano ja teised mainisid, kohtuvad välisministrid mitteametlikult selle nädala lõpus.
Sellest saab võimalus vahetada arvamusi Tiibeti kohta, mis oli tänase arutelu teemaks siin täiskogul, ning teie arvamused, soovitused ja algatused tulevad väga kasuks.
Parlamendiliikmete arvamusi ja seisukohti võetakse arvesse nii palju kui võimalik.
Ma rõhutaksin, et nõukogu üritab rääkida ühel häälel.
Eesistujariik püüab nõukogu seisukoha selgeks teha.
Nõukogu on kindel oma hoiakus austada inimõigusi, eitada vägivalda, kus iganes see esineb, ning toetada sõnavabadust, sealhulgas õigust rahumeelseteks demonstratsioonideks.
Nagu ma oma sissejuhatuses ütlesin, hakkame me tööle, et algatada dialoog Hiina ametivõimude ja Dalai Laama või tema esindajate vahel.
Me säilitame jätkuvalt kontaktid Hiina kolleegidega seoses rahvusvaheliste ajakirjanike lubamisega Tiibetisse.
Olen juba maininud spordiministrite seisukohti olümpiamängude suhtes.
Nad ei öelnud midagi avatseremoonia kohta.
Arvatavasti tegelevad teised ministrid õigeaegselt selle küsimusega.
Tahaksin korrata, et olümpiamänge Hiinas tuleks vaadata kui võimalust inimõiguste edendamiseks.
<D>
komisjon. - (ES) Austatud juhataja, seoses reaalmajanduse häiretega või teisisõnu kriisiga, kui te eelistate seda nimetada nii, mis leidis aset finantsturgudel viimaste nädalate jooksul, kordan, et meie esialgsete hinnangute kohaselt - avaldame prognoosid teisipäeval - kuid ka arvamuste kohaselt, mida on avalikustanud teised asutused ning riiklikud ja eraõiguslikud institutsioonid, saab häirete mõju majandustegevustele, majanduskasvule ning tööhõivele Euroopa riikide majandustes 2007. aastal olema tuntav, kuid seda õige vähesel määral.
Suur osa 2007. aasta tulemustest on juba garanteeritud kahest esimesest kvartalist pärit tulemuste põhjal, samuti meie praegust majandusolukorda peegeldava kolmanda kvartali olemasoleva informatsiooni põhjal ja majandusliku taastumise positiivse inertsi põhjal, mis rajatud headel ning tugevatel, aastast 2006 pärit alustel.
Riskid saavad selgema kuju, mida lähemale me liigume aastale 2008.
Meie maikuu prognooside kohaselt mõjutas juba 2008. aasta kasvumäärasid küpsev majandustsükkel ning keskpankade langetatud rahanduspoliitilised otsused.
Nii Euroopas kui väljaspool on käesolev finantskriis, finantshäired ja nendega kaasnev laenutingimuste karmistamine suurendanud või suurendab nüüd 2008. aasta tulemuste langemise ohtu, kuid leian siiski, et veel on vara teha lõplikku analüüsi, mis viiks sellel teemal lõppjäreldusteni.
Peame lootma, et sedavõrd kuivõrd need paljud faktorid, mis on viimaste nädalate häireid soodustanud, seonduvad usaldusega, on juhul, kui me taastame usalduse ning panustame usalduse parandamiseks või tugevdamiseks rangele visioonile ja olukorra diagnoosimisele, tõotavad 2008. aasta tulemused olla paremad või vähem murettekitavad kui mõnele tundub.
Arvan, et enamik kõnelenutest nõustuvad üldjoontes selles, mis põhjustas volatiilsuse kasvu ja häireid finantsturgudel, ning samuti arvan, et lahenduste leidmise vajalikkuse osas valitseb nõusolek.
Siiski ei ole need lahendused kerged ning me ei tohiks reageerimisega üle pingutada.
Just nagu head näitlejad teatris, ei tohiks head poliitikud reageerida kriisiolukordades liiga jõuliselt.
Peame tegema üksikasjalikuma analüüsi ja faktidest palju rohkem aru saama, ja leidma efektiivsed lahendused olemasolevatele, ilmselgetele ning veel avastamata väljakutsetele.
Kui me heidame pilgu tagasi parlamendi aruteludele või näiteks Valuutafondi või Keskpanga aruannetele finantsstabiilse kohta, Euroopa Komisjoni analüüsidele ja meie endi hiljutistele sõnavõttudele, siis me ei teadnud kus ja millal sarnane häire ilmneb, kuid teadsime info põhjal finantsturgude arengu, finantsinstitutsioonide poolt kasutatavate keerukate instrumentide ning tehnoloogiate kohta, et häirevõimalus oli olemas.
Kordan seda, mida mainisin alguses: Euroopa majandus püsib ikka veel tugevatel alustel.
Euro kaitseb meid.
Jällegi on see tõestanud oma võimet kaitsta ja neelata endasse vapustused, mis muudel tingimustel, enne euro kasutuselevõttu, oleks meile kaasa toonud palju suuremaid raskusi, seda nii rahalisest kui finantsilisest seisukohast lähtudes ning meie reaalmajanduses, ja lõpetuseks, arvan, et Euroopa Keskpank käitus augustis oma kohustusi täites mõistlikult ning õigesti.
<D>
- (SK) Lugupeetud volinik, sooviksin samuti tänada teid aktiivse ja kiire reaktsiooni eest kõnealuses küsimuses.
Üleilmastumise ning turistide, reisijate ja tavainimeste ulatusliku liikumise tõttu ei ole maailmas kohta, kus see haigus ei saaks avalduda.
Me näeme seda juba juhtude järgi, mis on esinenud Mehhikost nii kaugetes kohtades nagu Uus-Meremaa, Austraalia, Euroopa ja Aafrika.
Vaatamata tervishoiu valdkonnas kehtivale lähimuspõhimõttele, ei sõltu nakkushaigused piiridest ning sunnivad meid ühiselt tegutsema.
Lahendus ei peitu ainult ühes riigis.
On aeg olla solidaarne.
Slovakkia on piisavalt valmistunud isegi selleks, kui gripiviirus laieneb ulatuslikumaks epideemiaks, võib-olla varasema linnugripi tõttu.
Meil on riiklikes varudes 700 000 Tamiflu annust viie miljoni elaniku jaoks ning pean ütlema, et see tuleneb võib-olla samuti varasema linnugripi ohu arvelt, et elanikkond on kindlalt hästi ette valmistatud.
Epideemia korral on väga oluline hoida üldsust kursis, sest siis, kui ei ole teavet, tekib palju valeteavet.
Me näeme seda mitme Aafrika riigi põhjal, näiteks Egiptus, kus praegune gripiepideemia oht koos arvamusega, et haigust levitavad sead, on põhjustanud 300 000-400 000 sea tapmise.
Ent me võiksime käesoleval juhul näidata üles solidaarsust võib-olla muul viisil, kuna reisibürood müüsid puhkusereise nendesse sihtkohtadesse, aga nüüd reisivad inimesed sinna vaid vajaduse korral.
Kuna meil on EUROLAT, siis peaksime mõtlema ka Mehhiko toetamisele; seal arvatakse, et see nakkus põhjustab SKP langust ligikaudu 4-5% võrreldes praeguse tasemega.
<D>
(PL) Proua juhataja, inimesed kardavad, et sellised meetmed nagu telekommunikatsioonipakett piiravad nende vabadust.
Olen saanud selle teema kohta sadu kirju, ja mitte ainult Poolast.
Tsiteerin ühte neist: "Euroopa Parlament teeb ettepaneku selliste muudatuste kehtestamiseks seadusesse, mis mõjutab minu juurdepääsu Internetile ja võib piirata või luua tingimused teatud Interneti-lehtede ja saitide kasutamiseks.
Euroopa Parlamendi poolt esitatud õigusalased muudatused lubavad minu Interneti-operaatoril mulle pakkuda piiratud või tingimuslikke teenuseid.
Kardan, et sellised muudatused hävitavad Interneti ja võivad Euroopa Liidu majandusele tuua kaasa soovimatud tagajärjed.”
See on Euroopa hääl, valijaskonna hääl.
Toetan neid.
Soovitan inimestel hääletamisel ettevaatlikud olla, eriti selles, mis puudutab Poola kandidaate, kus ei Kodanike Platvorm ega Seaduse ja Õigluse Partei ei tea, mis toimub.
Ja härra Harbourile näib, et mõned klounid Kodanike Platvormist ning Seaduse ja Õigluse Parteist hoolivad rohkem hüljestest ja ahvidest kui inimestest.
<D>
Selle kalandusprotokolliga tagatakse kalapüügivõimalused São Tomé ja Príncipe vetes mitme liikmesriigi laevastiku jaoks kuni 12. maini 2014.
Lepingu alusel on Portugalil kolm luba triivõngejadaga kalapüügilaevade jaoks, kusjuures laevade arv on väiksem kui eelnevas lepingus.
Praegu sektoris valitsevat kriisi arvestades on meie arvates oluline, et omanike makstavaid tasusid ei muudetaks võrreldes eelmise lepinguga, vaid et need jääksid 35 euro tasemele, hoolimata sellest, et püügikogus tonni kohta on märkimisväärselt suurenenud: 25 tonni tuunipüügiseinerite ja 10 tonni õngejadaga kalapüügilaevade puhul.
Ent vastavalt eelmise lepingu kehtivuse ajal tehtud hinnangule, oli keskmine aastane püük tonnides väiksem kui võrdlustonnaaž.
Selle hinnangu kohaselt ning kooskõlas viimaste aastate suundumusega on võrdlustonnaaž vähenenud.
Samuti leiti, et õngejadaga kalapüügilaevad olid kalapüügivõimalusi vähem kasutanud, mis tõi kaasa kõnealuses raportis selle segmendi vähendamise.
Nagu teistelgi juhtudel, jääb mure arengukoostöö eesmärkide tõhususe suhtes ...
(Lühendatud vastavalt kodukorra artiklile 170.)
<D>
(NL).
Härra juhataja, volinik, arusaamatustest on võimalik hoiduda üksnes teineteisega rääkides.
Praegu toimuvad intensiivsed arutelud, kuna me oleme partnerlus- ja koostöölepingu osas kõnelusi alustades avamas Vene Föderatsiooniga dialoogi.
Viimase kümne aasta jooksul on nii Venemaal kui Euroopa Liidus muutunud tohutult palju, kuid me oleme ka enam kui kunagi varem teineteisest sõltuvad.
Sel põhjusel on mõlemale poolele vajalikud head siduvad lepingud energia, aga ka kliimamuutuste valdkonnas.
Härra juhataja, seoses nende lepingutega ei tohi me aga unustada mitmeid alustõdesid.
Kuigi mõnel parlamendiliikmel võivad olla kahtlused, peame eelkõige praegu töötama kõvasti ühenduse väärtuste, nagu näiteks õigusriigi põhimõtte tugevdamise, korruptsioonivastase võitluse ning Venemaal iseseisva ühiskondliku debati tähtsuse rõhutamise, nimel.
Härra juhataja, läbirääkimised ei saa olema lihtsad.
Minu arvates ei pea uus leping olema entsüklopeediline, kuid see peab sisaldama mitmeid hädavajalikke elemente, mis oleksid mõlemale poolele siduvad.
Härra juhataja, me ei saa oodata kuni leping on diskussiooniks avatud, sest meil on vaja kuulda positiivseid noote mitmes teises küsimuses Kremlist juba praegu; olen teatud arengute osas väga mures: Tšetšeenia, TNK versus BP juhtum ning Abhaasia.
Tahaksin kuulda presidendilt, mida ta täpselt ühistegevuse all mõistab.
<D>
Hääletasin selle resolutsiooni vastu.
See pigem lahutab mehi ja naisi kui liidab neid.
Lõike 38 sõnastuses ei ole midagi ohutut: "naistel peab olema kontroll seksuaal- ja reproduktiivõiguste üle, eelkõige tänu rasestumisvastaste vahendite lihtsale kättesaadavusele ja abordi tegemise võimalusele”.
Raportöör nõuab ka, et naistel peab olema võimalus saada abordi teemal tasuta nõustamist.
Abordi küsimus on aga liikmesriikide ainupädevuses.
Kuna sellel resolutsioonil ei ole siduvat jõudu, ei saa seda kasutada surve avaldamiseks abordi liberaliseerimise kohta.
Veel nõuab parlament, et võideldaks sooliste stereotüüpide vastu, eriti seoses kodutöödega, mida teevad naised ja mida teevad mehed.
Resolutsioonis rõhutatakse eelkooliealiste laste hoiuteenuste ning laste, eakate ja teiste ülalpeetavate hooldamise teenuste olulisust.
Seega püüab parlament lõhkuda loomulikku perekeskkonda, mis on sotsialiseerimise ja põlvkondadevahelise solidaarsuse asukoht.
Selle resolutsiooniga ei tekitata mitte mingisugust lisandväärtust naistele, meestele ega liidule.
Sellest on kahju, sest teistsuguste inimeste austamine ning võrdsete võimaluste edendamine meeste ja naiste jaoks on tõeline ühiskondlik katsumus.
<D>
Ühise põllumajanduspoliitika eesmärk ei ole üksnes põllumajanduse tootlikkuse tõstmine ja põllumajandusliku tootmise ratsionaalne areng tootmistegurite (eelkõige tööjõu) optimaalse kasutamise teel, vaid ka rahuldava elatustaseme kindlustamine põllumajandusega tegeleva rahvastikuosa jaoks, toiduainetega varustamise ja mõistlike tarbijahindade tagamine.
Praegu on ohutute ja toitvate toiduainete piisava varu kättesaadavus tähtsaim poliitiline küsimus nii ELis kui ka maailmas.
On murettekitav, et toiduainete hinnad on varasemate aastatega võrreldes kõrgemad ning maailma toiduvarud on kriitiliselt kahanenud.
Valitseb oht, et maailma finantskriis paneb arenenud riigid eirama oma kohustusi arengumaadele antava abi valdkonnas.
Et kindlustada maailmas toiduainete tootmine ja toetada inimesi, kelle põhitoitumisvajadusi mõjutatakse kõige tõsisemalt, on vaja võtta meetmed keskmises ja pikas plaanis.
Praegune raskeim ülesanne on arendada välja põllumajandus- ja toidupoliitika, mille abil saaks katta maailma suureneva rahvastiku vajadused; sealjuures prognoositakse aastaks 2050 rahvastiku kasvu 40%, mistõttu üleilmne toidunõudlus on selleks ajaks tõenäoliselt kahekordistunud.
Tähtsaim poliitiline küsimus on selliste tegevuspõhimõtete kavandamine, mis tagavad põllumajandustootjatele toiduainete tootmise kaudu korraliku sissetuleku.
Just see kindlustab toiduainete tootmise.
Kui turg ei suuda seda garanteerida, tuleks seda teha sobiva poliitika abil.
<D>
fraktsiooni PPE-DE nimel. - (DE) Proua juhataja, daamid ja härrad, tahaksin oma fraktsiooni nimel teha vaid kolm märkust põhimõtteliste punktide kohta.
Esimene neist puudutab õigusloomega seotud ettepanekute mõju hindamist.
Ma tunnistan, et alates 1999. aastast, kui Euroopa Parlament tõstatas kõnealuse küsimuse, ning 2003. aastast, kui võeti vastu institutsioonidevaheline kokkulepe, mille üle pidas läbirääkimisi meie esimees Giuseppe Gargani, on tehtud märkimisväärseid edusamme.
Siiski on ikka veel puudujääke.
Euroopa Parlament nõuab - nagu ta seda on teinud ennegi mitmes resolutsioonis -, et õigusloomega seotud ettepanekute mõju hindamisi teostataks sõltumatumalt.
Ma ei tee mingit saladust tõsiasjast, et minu arvates peaksime mõtlema Ameerika Ühendriikide eeskujul sõltumatu ameti mudeli kasutuselevõtmisele, mis loodaks väljaspool komisjoni ja mis tegeleks tavamenetluse korras mitte üksnes komisjoni, vaid ka kõikide teiste institutsioonide esitatud aktide mõju hindamisega.
Samas on teine võtmeteema, mis põhineb meie kogemustel õiguskomisjonis, et tegelikult ei viida mõju hindamisi läbi tavakorras iga komisjoni ettepaneku suhtes.
Ma võin viidata kahele mulle meelde jäänud konkreetsele näitele, üks õigusküsimuste peadirektoraadist ja teine siseturu peadirektoraadist.
Ma arvan ka, et on tähtis tõsiselt kaaluda võimalust viia mõju hindamisi läbi ka komiteemenetluse puhul, sest tihtipeale suureneb just komiteemenetluse korras vastu võetud otsuste ja sellega seonduva koormuse tulemusel bürokraatia.
Mis puudutab soovituslikke õigusakte, siis on Manuel Medina Ortega raportil minu täielik toetus.
Meil õiguskomisjonis on tõesti järjest enam mulje, et Euroopa Komisjon kasutab soovituslikke õigusakte, et hiilida mööda Euroopa Parlamendi kaasotsustusõigusest.
Ei ole vastuvõetav, et komisjon kui õigusloomeorgan teeb konkurentsi peadirektoraadi ettepanekul otsuseid, mille suhtes ta konsulteerib Euroopa Parlamendiga, kuid samas ei kehti see siseturuga seotud soovituste kohta.
Oma viimase punktina tahaksin juhtida tähelepanu lihtsustamise küsimusele.
Me vajame lihtsustamise osas kiiremas korras institutsioonilist kokkulepet sarnaselt muudele valdkondadele, et tagada menetluse mõjusus.
Me ei taha avada Pandora laegast ning jõuda probleemide lihtsustamise asemel välja veelgi suurema keerukuseni.
<D>
(NL) Proua juhataja, volinikud, hiljutine toodangu tagasivõtmine mänguasjade tootja poolt kõlas nagu häirekell ja seda õigusega.
Nüüd on meie kord selle probleemiga tegelda mõistlikul ja hoolikalt läbimõeldud viisil.
Kui pärast paljusid aastaid jõupingutusi tarbijakaitse kõrge taseme saavutamiseks, ning seda ka tooteohutuse suhtes, oleme mõnikord ikka alles olukorras, kus nõuetele mittevastavaid tooteid toodetakse, imporditakse ja turule viiakse, siis pole see muidugi ideaalne olukord.
Võib-olla pole siiski täiesti võimalik vältida selle juhtumist.
Euroopa kodanikud ja Euroopa tarbijad võivad sellele vaatamata siiski eeldada, et jätkame maksimaalsete jõupingutuste tegemist olukorra kontrolli alla saamiseks.
Selle arutelu vahetult põhjustanud kõnealused tooted on Hiina mänguasjad.
Sellele vaatamata tahaksin juhtida tähelepanu asjaolule, et me ei piirduks sellega - selle asjaoluga, et need tulevad Hiinast, sest ohtlikke kaupu tuleb turule ka teistest riikidest.
Mõnel juhul toodame neid ka ise.
Parem on jõuda tõhusale kokkuleppele kui alustada kaitsekampaaniaid.
Me ei pea ka keskenduma üksnes mänguasjadele, kuigi üks neljast tooteliigist, millel on kindlaks tehtud puudusi, on tõepoolest mänguasjad.
Me peame tagama, et tooteohutus oleks tagatud üldisel tasemel.
Meil pole tarvis hakata koostama uut lähenemisviisi kui niisugust; selle asemel peame pigem kinni toppima augud olemasolevas süsteemis.
Töötame selle kallal, et seda saavutada ettepanekutega kaupade siseturu paketi kohta.
Tahaksin kõigile selgeks teha, et need ettepanekud koostati eesmärgiga võimaldada siseturul tõhusamalt toimida.
Oleme nendesse ettepanekutesse eesmärgina alati lisanud tarbijakaitse kõrge taseme ning praegu tuleb välja, et see on tegelikult nii.
Siseturg ja tarbijakaitse ei ole seega vastandlikud küsimused, vaid pigem täielikus kooskõlas, ning seda teed mööda me peamegi edasiminekut jätkama.
Mul on komisjonile kõigest üks küsimus, proua juhataja: oma ühises resolutsioonis me kutsume üles hindamise läbiviimiseks, et uurida, kas on võimalik vabatahtlik ohutusmärgis lisaks CE-vastavusmärgisele.
Tahaksin volinikelt küsida, mida nemad sellele vastavad.
<D>
raportöör. - Hr juhataja, tahaksin tänada kõiki kolleege, kes täna siin sõna võtsid ja muidugi volinik Kunevat konstruktiivse lähenemisviisi eest, millega oleme tuttavaks saanud alates sellest, kui ta tööle asus.
Mul on mõned märkused.
Pr Kauppi mainis finantsteenuseid.
Kasvavaks probleemiks on piiriülese panganduse, kindlustuse müügi ja varahalduse arenevad valdkonnad, mis sisaldavad mõnda väga keerukat vahendit.
Eeskirjad ajavad tarbijaid endiselt segadusse isegi riiklikul tasandil.
Seetõttu arvan, et selles valdkonnas vajame samuti piirülest kollektiivkaebuste süsteemi, sest viimane muudab finantsasutused kliendile õigusi ja riske selgitades vastutustundlikumaks ja ettevaatlikumaks.
Teame kõik kurba statistikat, mis ütleb meile, kuidas liikmesriikide kodanikud kardavad osta kaupu ja teenuseid piiriüleselt, mis tuleneb täielikult usalduse puudumisest.
Ent usun, et jätkates samas vaimus, kui oleme arutanud kõnealust raportit omavahel ja komisjoniga, saab selle tulemuseks olla ainult usalduse suurendamine Euroopa tarbijate seas.
<D>
- (CS) Daamid ja härrad, hoolimata kõigist Euroopa Nõukogu ja komisjoni jõupingutustest jäävad mõned liikmesriigid Venemaa gaasi tarnetest ilma, nende majandus on ohus ja inimesed kardavad ära külmuda.
See on kõrge hind, mida Euroopa Liidu lühinägeliku välis- ja energiapoliitika eest maksta.
Paraku maksavad seda kõige nõrgemad.
Daamid ja härrad, tühjad gaasijuhtmed, tootmiskatkestused ja jahedad koolid on hind tarbetu russofoobia eest, mis peitub nendes liidu liikmesriikides, kes on olnud vastu strateegiliste partnerlusläbirääkimiste jätkamisele Venemaaga.
See on hind meie ebakriitilise toetuse eest Ukraina poliitilise spektri oranžile osale ja katse eest Ida-Euroopa-alast poliitikat Brüsselist juhtida.
See on hind selle eest, et oleme tuumaenergiast fanaatiliselt keeldunud.
Lisaks on see hind pikaajaliste jõupingutuste eest sekkuda üksikute liikmesriikide riigisisesesse energiapoliitikasse.
Millist nõu annaksite te Slovakkia peaministrile Ficole, kes nüüd kahe ebameeldiva valiku ees seisab?
Kui temperatuur on 20 kraadi alla nulli ja gaasivool idast on lõppenud, ähvardab komisjon Brüsselis karistada Slovakkiat, kui see tuumaelektrijaama Jaslovské Bohunices taaskäivitab.
Kas see peab tõesti kasutult seisma, kui tehased Slovakkias järelejäänud 20-päevaste varude ajal kokku kukuvad ja inimesed külmuvad?
Daamid ja härrad, me näeme praegu, kui tähtis on iga Euroopa Liitu kuuluva riigi jaoks energiaalane isemajandamine.
Kui tore on, kui sul on vileda ELi palitu asemel soe kodukootud särk.
Me peaksime sellest õppima ja vältima energiaga seotud volituste loovutamist Brüsselile, nagu on Lissaboni lepingu alusel teha püütud.
<D>
fraktsiooni Verts/ALE nimel. - (NL) Täna ilmus Hollandi ajalehtedes reportaaž ühest asparaagusekasvatajast, kes läks kohtu ette, kuna teda kahtlustati inimkaubanduses ja orjatöö kasutamises: kasutati rumeenlasi, teisisõnu Euroopa kodanikke.
Inimkaubandus pole lihtsalt midagi niisugust, mis toimub väljaspool Euroopa Liitu asuvate riikide kodanikega, vaid see toimub ka liikmesriikide kodanikega.
Korralikult integreeritud poliitika inimkaubanduse vastu võitlemiseks ei saa piirduda kõigest selle taluniku taoliste süüdlaste vahistamisega ja niisuguste kuritegude sooritajate karmi kohtlemisega, vaid peab korralikult keskenduma ka ohvritele.
Nende õigused ja nende tulevik peavad olema esmatähtsad.
Inimkaubanduse ohvritel ei tohiks iialgi tekkida muljet, et nad on üksi jäänud või et neid on kitsikusse jäetud.
Peame neid toetama igal viisil: juriidiliselt, meditsiiniliselt, sotsiaalselt, kogukondlikult ja finantsiliselt, ning me peaksime neile ehk ka valuraha maksma.
Nende ohvrite suutlikkus kasutada oma õigusi ja meie seaduse pakutavaid võimalusi on iga uue direktiivi jaoks oluliselt tähtis.
Selles suhtes kuulsin Diego López Garridolt ja Jacques Barrot'lt häid sõnumeid.
Volinik ütles ka, et inimestele, kes kasutavad salakaubana sissetoodud inimeste teenuseid, tuleks määrata karmimad karistused.
Minu arvates pole karmimad karistused sellise tegevuse eest kindlasti valed, aga ma mõtlen, kuidas me ohvreid aitame, kui kuulutame edaspidi kuritegelikuks nende tegevuse, nende töö - sest see on ikkagi töö, isegi kui see on orjatöö.
Kuidas see ohvritele kasuks tuleb, kui nad peavad olema hirmul, et töö, mida nad mingil ajahetkel teevad, kuulutatakse edaspidi kuriteoks?
Tahaksin väga sellele küsimusele vastuse saada.
Roheliste / Euroopa Vabaliidu fraktsiooni arvates on inimkaubanduse ohvritel õigus saada elamisluba, teatavatel tingimustel ka tähtajatu elamisluba tagamaks, et neil pole tarvis karta tagasisaatmist riiki, kus see kõik algas, ja tagamaks, et nad võivad esitada kaubitseja vastu süüdistuse, kuna viibivad ohutult teadmises, et nende viibimine riigis on turvaline.
Seda selleks, et puuduks vähimgi võimalus, et keegi tagasi saadetakse ning ta taas kaubitsejaga kokku põrkab.
Teie uus raamdirektiiv, volinik, nõukogu eesistuja, peab andma ohvritele õigused.
See peab andma neile õigused ja uue tuleviku.
Seda ma tahaksingi näha.
<D>
Iga raport Türgi kohta väljendab ELi imperialistlikke konkurentsihimulisi plaane selle riigi suhtes.
See konkreetne raport on otsustanud Türgi valitsust toetada, rõhutades liigselt Türgi edusamme mitmetes valdkondades, mis on vastuolus tegelikkusega.
Nagu ikka, ülistab raport demokraatlikke õigusi, vaatamata Türgi valitsuse hästi teada olevale autokraatlikule rõhumispoliitikale, mida hiljuti tõestas 1. mai meeleavalduste jõhker mahasurumine.
Raport sallib Türgi kurdivastast poliitikat.
Raport toetab kaudselt Türgi rünnakuid Iraagi territooriumil.
See mõistab küll hukka Kurdistani Töölispartei ja teiste terroristlike rühmituste poolt toime pandava vägivalla, kuid samas üksnes soovitab Türgi armeel mitte korraldada ebaproportsionaalseid sõjalisi operatsioone.
Raport ilustab Türgi jätkuvat Küprose okupeerimist ning väldib kategoorilist nõudmist Türgi sõjajõudude tingimusteta väljaviimise kohta.
Raport tervitab Türgi aktiivset osalust ELi ja NATO imperialistlikel missioonidel ja sekkumistes.
Arvestades Türgi asendit imperialistlikus süsteemis ning selle konkurentsivõimet laiemal areenil, tahab EL kasutada ühinemisprotsessi enda huvides, et saada kontrolli laiemal areenil asuvate energiavarude ja geostrateegiliste ressursside üle.
Neil põhjustel hääletame selle raporti vastu.
<D>
raportöör. - (FR) Härra juhataja, volinik, daamid ja härrad, ma pean teile ütlema, et mul oli suur rõõm rakendada neid valitsemispõhimõtteid selle raporti ettevalmistamisel koos mitmesuguste sidusrühmadega.
Lisaks tõestas see töömeetod oma väärtust raporti koostamisel, sest see võimaldas mul võtta arvesse peaaegu kõiki kolleegide tehtud ettepanekuid ja 9. septembril kajastus see raporti ühehäälses vastuvõtmises regionaalarengukomisjonis.
See üksmeel oleks siiski väärtusetu, kui ta ei väljenduks konkreetses vormis teksti näol, mis on nii konkreetne kui ka sidus, nagu ma teile kohe tõestan.
Seetõttu tahaksin ma väljendada südamlikku tänu kõikidele kolleegidele, kes selle raporti koostamisel osalesid, eriti aga variraportööridele, kes oleksid väga soovinud olla täna siin, et näidata oma pühendumust.
Härra volinik, minu tänusõnad lähevad muidugi ka komisjoni talitustele ja ma oleksin tänulik, kui te need neile edasi annaksite, sest meie koostöö oli tulemusrikas ja meeldiv.
Minu tänusõnad kuuluvad ka Euroopa Majandus- ja Sotsiaalkomiteele ning selle raportöörile härra van Ierselile, Regioonide Komiteele, härra Kisyovile, ja teistele arvukatele asjaosalistele, kes kõik andsid oma panuse.
Niisiis, mida tähendavad valitsemine ja partnerlus?
Meil on algatusraportit valitsemise ja partnerluse teemal vaja sellepärast, et neid mõisteid kasutatakse iga päev.
Lugege ajalehti või raporteid ja te kohtate seal alati neid sõnu.
Härra volinik, mõnikord on aeg rääkida ja mõnikord on aeg tegutseda.
Mõnikord on aeg seada sihte ja mõnikord on aeg anda endale vahendid nende sihtide saavutamiseks.
Me oleme juba mitu aastat kuulnud jutte selle kohta, et valitsemist tuleb parandada.
See mõte kordub meie õigusaktides ja aruteludes, kuid edusammud on napid.
Mis tegelikult järgneb, kui komisjoni ja Euroopa Parlamendi paljudes raportites räägitakse terviklikkust lähenemisviisist?
Kas Euroopa transpordi-, keskkonna- ja regionaalarengupoliitika tõesti arvestavad üksteisega?
Kus on see terviklik lähenemisviis, mida me loodame näha?
Igal poliitikavaldkonnal on oma eelarve, oma minister, oma volinik ja oma ajakava.
Seoses struktuurifondidega näeme ka seda, et Euroopa Regionaalarengu Fondi, Euroopa Sotsiaalfondi ja Maaelu Arengu Euroopa Põllumajandusfondi rakendatakse kohapeal eraldi.
Härra volinik, koos kolleegidega oma kohustusi täites teate te, et meie kõigi arvates on väga oluline saavutada Lissaboni eesmärgid.
Kas te aga usute, et see on võimalik, kui kohapeal tegutsetakse nii killustunult?
Kas te usute, et ükski organisatsioon, sõltumata oma tugevusest ja sihikindlusest, suudab edu saavutada, kui ta lubab kohapeal sellist igaüks-enda-eest-lähenemisviisi?
Nüüdseks on saabunud aeg, et mitmesugused era- ja avaliku sektori sidusrühmad koondaksid meie oskused, eelarved ja ajakavad, kui me tegeleme samas geograafilises piirkonnas sama teemaga.
Minu raportis esitatakse selle eesmärgi saavutamiseks 37 konkreetset meedet, kuid ma ei hakka neid üles lugema, vaid toon lihtsalt välja kolm peamist aspekti.
Esimene oluline ettepanek on anda eri sidusrühmadele - era- ja avaliku sektori sidusrühmadele, üksikisikutele ja organisatsioonidele - vahendid kõnealuste valitsemispõhimõtete rakendamiseks.
Kõigepealt - ja ma rõhutasin seda ka teie kolleegile Danuta Hübnerile - on vaja välja töötada praktiline juhend valitsemise kohta.
Me ei räägi enam abstraktsetest sõnumitest, see peab olema praktiline juhis.
Teine ettepanek puudutab rahvaesindajate koolitust Erasmuse programmi raames.
Meie kohaliku ja piirkondliku tasandi rahvaesindajatest peaks saama piirkondade valitsemistavade muutumise tõeline edasiviiv jõud.
Lisaks - ja see on teine oluline punkt - peavad meie Euroopa ja riiklikud institutsioonid olema eeskujuks.
Seetõttu kutsun ma oma raportis üles korraldama igal aastal nõukogus ühtekuuluvuspoliitika eest vastutavate ministrite kohtumise.
Härra volinik, te teate, et erimeelsusi on ka volinike ja eri peadirektoraatide vahel.
Ametkondadevaheline töö peab olema tulemuslikum.
Regioonide Komitee ennetas minu palvet, vastates kaks nädalat tagasi meie ettepanekutele.
Kolmandaks on muidugi vaja siduvaid reegleid, volinik.
Et minu kõneaeg on otsas, ei saa ma neid üksikasjalikumalt käsitleda, kuid palun pidage meeles, et me ootame komisjonilt tegutsemist praeguste valitsemistavade pöördelise muutmise esirinnas.
Me peame sõnadelt minema üle tegudele.
Mina ja mu kolleegid, kes on nende tekstidega töötanud, ootavad, et komisjon võtaks tõhusad otsused kiiresti vastu.
<D>
(PL) Hr juhataja, üks põhiraskusi, mida sooviksin esile tõsta, on õiguskindluse puudumine.
Komisjon ei ole selgelt määratlenud, millised spordi korralduslikud tahud on ühenduse õigusega hõlmatud ja milliste puhul on olemuse poolest tegu puhtalt spordiga, mis seetõttu jäävad spordiorganisatsioonide pädevusse.
Ma jagan raportööri arvamust, et ainuüksi Euroopa Kohtule tuginemine ei loo täiendavat õiguslikku selgust.
Euroopa Komisjoni seisukoht, mille kohaselt spordi korraldusliku tahu õiguslik raamistik peab olema kooskõlas aluslepingutega, ei loo seda samuti.
See ei ole piisav.
Seepärast toetan üleskutset Euroopa Komisjonile võtta vastu tõlgendussuunised, mis loovad selguse ja täpsuse selles valdkonnas toimuva tegevuse tarvis.
Loomulikult tuleb rõhutada, et igasugune komisjoni tegevus peab olema kooskõlas spordi enesereguleerimise põhimõttega.
Samuti tuleb seejuures arvestada Euroopa spordimudeli struktuuriga ning spordivõistluste korraldamise suhtes kehtivate peamiste põhimõtetega.
Ma ei nõustu teatavate spordiorganisatsioonide vaadetega, mille kohaselt tekiks kohtutes rohkem vaidlusi pärast sporditegevust käsitlevate põhimõtete teatavat koondamist või kodifitseerimist laiemalt kui puhtalt spordi kontekstis, järgides seejuures loomulikult enesereguleerimise põhimõtteid.
Minu arvates juhtuks vastupidi.
Suurem õiguskindlus saab tulla ainult kasuks.
Samuti sooviksin kutsuda spordiorganisatsioone üles tunnustama õigust pöörduda tavakohtute poole.
Igaühel on õigus pöörduda kohtu poole.
Puhtalt spordialaste vahekohtute pädevus ei ole kahtluse all, kuid see, et teatavad spordiorganisatsioonid selliseid õiguseid piiravad, on vastuvõetamatu.
Lõpetuseks sooviksin tõstatada ühe teise väga tähtsa küsimuse.
Sport etendab ühiskonnas väga tähtsat rolli.
Liikmesriikidele peaks seetõttu jääma õigus võtta meetmeid eesmärgiga kaitsta teabesaamisõigust ja tagada vaatajate juurdepääs suurte spordiürituste televisiooniülekannetele.
Ma pean silmas olümpiamänge ja Euroopa meistrivõistlusi või maailmakarikat.
Igaühel peaks olema vaba juurdepääs sellistele sündmustele.
Enne kui ma lõpetan, pean tänama hr Mavrommatist tema suurepärase töö eest selle raportiga.
<D>
- Proua juhataja, tänase arutelu teema on eksitav.
Toimetulek üleilmastumise ajajärgul ei kindlusta Euroopa huvisid ega õitsengut Euroopa Liidu riikide tööliste jaoks, vaid teenib kapitali huvisid.
Üleilmastumisega seoses võeti ühenduse ja maailma ärihuvisid ning paljurahvuselisi ettevõtteid silma pidades vastu uus kord, mille eesmärgiks on mitmekordistada kapitalist saadud tulu, kurnates töölisi rohkem.
Härra Sarkozy eilne sõnavõtt üleilmastumise kohta kinnitab, et Euroopa Liit toetub suurele kapitalile.
Kõnealune avaldus pöörab tähelepanu imperialistlike sisekonfliktide tugevusele ning kavatsusele kasutada Euroopa Liitu müürilõhkujana teiste suurte imperialistlike keskuste peal ning eelkõige tööliste saavutuste ja õigusjärgsete nõuete hävitamiseks.
Kõnealuste kokkulepete ühisnimetajaks on täielik rünnak tööliste vastu.
Lissaboni strateegia sisimas peituvad vähenenud palgad, pikenenud tööajad, kapitalivajadustega kohanemine, lühenenud pensioniiga, kaitstud paindlikkus ja töösuhete ümberkorraldamine.
Seetõttu oleme arvamusel, et miljonite töötajate karmi tegelikkust ei saa veeretada üleilmastumise kaela.
Samuti ei veena meid komisjoni ja nõukogu argumendid keskkonnakaitse kohta.
<D>
nõukogu eesistuja. - (SL) Tänan Teid väga, hr juhataja, mulle sõna andmast.
Samuti sooviksin tänada kõiki oma kolleege, kes on arutelus osalenud.
Alustuseks lubage teha üks asi selgeks.
Mitte keegi nõukogus, ei eesistujamaa ega ükski liikmesriik, ei toeta Euroopa Liidu rajatud siseturul petturliku käitumise jätkumist ega isegi ilmnemist.
Vastupidi, ning just seepärast on käesolev mõttevahetus nii tervitatav, ja seepärast tervitan seda isiklikult eesistujariigi nimel.
Teiseks, võin teile kinnitada, et eesistuja on võtnud teadmiseks ühehäälsed nõudmised tõhusama tegutsemise ja viivitamatute meetmete järele.
Võite meie peale loota, et anname need nõudmised edasi oma partneritele nõukogus.
Kolmandaks on mul heameel, et petitsioonikomisjon on otsustanud koostada eriraporti ja ootame pikisilmi hr Busuttili raportit.
See peaks andma lisatõuke asjakohaseks tegevuseks Euroopa tasandil.
Siiski sooviksin rõhutada üht asja.
Pr McCarthy, te nimetasite Austria loodud eeskuju.
Hea eeskuju kindlasti julgustab teisi järgima.
Samuti usun ja loodan, et käesolev arutelu mängib selles oma osa.
Pean siiski rõhutama, et direktiivide ülevõtmise eest vastutab komisjon.
Nagu juba märgitud, ja nagu te ka oma küsimusega silmas pidasite, puudutab see teema kahte direktiivi.
Ebaausate kaubandustavade direktiiv ei hõlma seda lõiku.
Üheks lahenduseks oleks kas tarbija mõiste uuesti määratlemine või direktiivi reguleerimisala laiendamine.
Loodan, et need mõlemad võimalused on arutlusel, kui sellel teemal võetakse otsus.
Oleme teadlikud, et ebaausate kaubandustavade direktiiv ei ole kehtinud kuigi pikalt.
See on olnud jõus ainult detsembrist saadik, ning arvan, et peame varsti hindama selle rakendamise viisi.
Teiseks, soovin veelkord rõhutada, et eksitava reklaami direktiiv hõlmab seda valdkonda.
Sedalaadi tüssamine ja pettus kindlasti sisaldab eksitavat reklaami, mis tähendab, et teatavad õiguslikud kaitsemeetmed on juba kättesaadavad.
Lõpuks lubage veelkord rõhutada, et olen väga tähelepanelikult arutelu jälginud ning et eesistujamaa annab täiskogu istungi meeleolu nõukogu liikmetele edasi.
<D>
Euroopa Liit on komisjoni ja liikmesriikide kaudu maailma suurim humanitaar- ja arenguabi andja, andes üle 40% kogu ametlikust rahvusvahelisest abist.
Üksnes 2009. aastal edastasime humanitaarabi kokku 950 miljoni euro ulatuses ligikaudu 115 miljonile inimesele enam kui 70 riigis.
Liidu humanitaarabipoliitika annab kindlalt tunnistust liidu tõelisest pühendumisest kolmandate riikide elanikele, kes on kõige haavatavamas olukorras.
Meie eesmärk on kavandada kooskõlastatum kodanikukaitse ja sõjaline reageering, et meie sekkumine loodusõnnetuste korral oleks aina tõhusam.
Selliseid traagilisi sündmusi juhtub aina sagedamini ning nendes on viimastel aastatel hukkunud tuhanded inimesed kogu maailmas.
Erilist tähelepanu tuleb pöörata naistele ja lastele, eeskätt pagulastele ja ümberasustatutele, kuna rahvusvahelise humanitaarõiguse rikkumised on nende rühmade puhul muutunud aina tavalisemaks.
Lisaks tõhusama sekkumise tagamisele on vaja teha palju tööd aktiivse ja passiivse ennetamise valdkonnas.
Suurimas ohus olevad kogukonnad peavad olema kahjude minimeerimisele suunatud jätkusuutliku arengupoliitika edendamise kaudu paremini valmistunud sellisteks nähtusteks.
<D>
komisjoni asepresident. - (FR) Härra juhataja, sooviksin tänada kõiki sõnavõtjaid, kelle panus näitab, kui suur on ühine soov arendada meie raudteede kasutamist märkimisväärselt.
Härra Jarzembowski ja härra Savary' toetuseks lisaksin omalt poolt, et komisjon on otsustanud esitada aruande 30 kuud pärast direktiivi vastuvõtmist vajadusel koos õigusakti ettepanekutega, tuginedes Euroopa Raudteeagentuuri soovitustele.
Vedurijuhtide sertifitseerimise osas on meie eesmärgiks luua üleeuroopaline raudteeala ning seega soovime loomulikult edendada raudteepersonali liikuvust.
Daamid ja härrad, loomulikult see kõik toimib vaid siis, kui liikmesriigid annavad vajalikud investeeringud, sest meil ei saa olla edukat raudteepoliitikat, kuni muudame üleeuroopalised võrgud reaalsuseks ja tagame kõikide peamiste marsruutide koostalitlusvõime, nimelt Euroopa raudteeliikluse juhtimissüsteemi kaudu.
Ilmselgelt on kohustus investeerida äärmiselt tähtis.
Investeering on hind, mida peab maksma nende dokumentide täieliku jõustamise eest, mida te kohe vastu võtma hakkate.
Raudteel toimuva kaubaveoga seoses oli tõesti esialgses määruse ettepanekus sees hüvitis teenuse kvaliteediga seotud kohustuste täitmata jätmise eest selles sektoris.
Järgnevalt otsustasid parlament ja nõukogu, et kavandatud meede ei olnud asjakohane, tunnistades samas, et eesmärgid olid kindlad.
Sellest hoolimata pean ma ütlema, et pööran jätkuvalt suurt tähelepanu raudteedel toimuva kaubaveo arengule.
Ma olen ikka veel mures täpsuse ja raudteel osutatavate kaubaveo teenuste usaldusväärsuse probleemide üle.
Seepärast esitan 2007. aasta lõpus aruande teenuse kvaliteedi arengu ja probleemide lahendamiseks sobivate meetmete kohta.
Selle tulemusena teeb komisjon loomulikult ettepaneku Euroopa raudteevõrgu kohta, keskendudes kaupadele.
Loodan aruande esitada oktoobris.
Nagu paljud teist on öelnud, on igasugune kompromiss ilmselgelt vaid üks samm ja võib tunduda piiratuna, kuid sammu võib näha ka edu meetmena.
Omalt poolt olen veendunud, et kõnealuse kolmanda raudteepaketi vastuvõtmisega saadab parlament välja võimsa signaali Euroopa inimestele, kes saavad raudteed palju enam reisimisvahendina ära kasutada.
Lisaksin, et oleme kehtestamas reisijate õigusi, tuginedes Euroopa kodakondsuse mõistele.
Lennureisijate osas on veel paljugi ära teha, et jõuda õigusakti jõustamiseni.
Rongireisijatele tuleb loomulikult anda selget, otsekohest teavet, mis võimaldaks neil mõista, mida neil on oodata.
Usun siiski, et saadame välja tugeva signaali, et oleme otsustanud liikuda edasi korraliku reisijate harta väljatöötamise suunas, et anda kõigile, sealhulgas kõige ebasoodsamas olukorras olevatele inimestele suurem juurdepääs liikuvusele.
Selline on minu veendumus ning, härra juhataja, ma sooviksin lõpetuseks tänada veel kord kõiki selle täiskogu liikmeid, kelle tähelepanekud aitavad meil pingsalt jälgida, kuidas kõnealuseid dokumente kohaldatakse.
<D>
Härra juhataja, mind valiti juunis esindama Edela-Inglismaad ja Gibraltarit ning valimiskampaania ajal kurvastas mind, et paljud inimesed, kellega ma kohtusin, ei toeta enam Ühendkuningriigi liikmelisust ELis.
See kurvastas mind, kuna ma usun, et EL on olnud maailmas positiivne jõud.
See on aidanud kaasa rahu ja lepituse saavutamisele Euroopa rahvaste vahel.
Ma loodan, et see jätkub ka edaspidi.
Ühtne turg edendab kaubandust ja jõukust; maailma juhtivad ettevõtted nagu Airbus minu valimisringkonnas on näidanud, mida meil on võimalik oma tööstusressursside ühendamisega saavutada.
Üliõpilasena elasin ma 12 kuud Prantsusmaal ning koju tulin frankofiilina.
Ma soovin, et Ühendkuningriigil oleksid soojad ja sõbralikud suhted kõikide meie Euroopa naabritega.
Minu mure seisneb selles, et praegune sammumine poliitilise liidu suunas, millel puudub Euroopa rahvaste toetus, ähvardab õõnestada kogu head tööd, mida EL on teinud.
Ma austan tõsiasja, et Iirimaa inimesed on nüüd Lissaboni lepingu poolt hääletanud, kuid ma pean häbiväärseks, et teise referendumi korraldamiseks avaldasid neile survet riigid, kus ei olnud mitte ühtegi referendumit korraldatud.
Gordon Browni käitumine on eriti taunitav.
Tema pärandiks Ühendkuningriigile ei jää mitte üksnes meie pankrotti viimine, vaid ka Briti rahvale hääletuse keelamine seoses Westminsterist Brüsselile võimu üleandmisega.
Tema poolt referendumi korraldamise kohta antud lubaduse murdmine ähvardab õõnestada brittide toetust ELile ning ma pean seda väga kahetsusväärseks.
Ma ei suuda mõista, miks selle poliitilise liidu toetajad tahavad nii otsusekindlalt selle kõige halvimale võimalikule alusele rajada.
Kas nad ei saa aru, et ilma rahvapoolse toetuseta rajatud poliitiline liit kukub suure tõenäosusega läbi?
<D>
fraktsiooni IND/DEM nimel. - Härra juhataja, ma olen väga tänulik, et üha enam tunnistatakse vajadust loomi õigesti kohelda ja asjakohaselt hooldada.
Iiri talumajapidamistes on hea loomakasvatustava reegliks ning ma kiidan neid selle eest.
Siiski soovin ma rõhutada vajadust kohaldada ELi imporditavate loomade ja loomsete toodete suhtes sarnaseid heaolustandardeid võrreldes nendega, mida EL nõuab oma tootjatelt.
On ebaõiglane, kui imporditakse loomseid tooteid, mis on võib-olla toodetud kõige odavamal ja julmemal viisil, ja need võistlevad ELi turul meie rangetele standarditele vastavalt toodetud loomsete toodetega; selline konkurents ei ole ainult majanduslikult kõlvatu, vaid seab võimaliku haiguste levimise tõttu ohtu meie loomad ja isegi meie inimesed.
Iiri põllumajandustootjate jaoks ei ole realistlik siin täiskogus arutusel olnud meede seada piirid loomade transportimisel.
Kui maismaatranspordil võib transpordiaja piiramine üheksa tunniga olla mõistlik, siis meretranspordil Iirimaalt ei ole kuidagi võimalik sellest ajapiirangust kinni pidada, pidage meeles, et Iirimaa on saar.
Me sõltume loomade meretranspordist ja selline piirang muutub lõpuks Iiri hobusekasvatajatele ja põllumajandustootjatele takistuseks loomade veol laevadega.
Seega teeksin ettepaneku keskenduda pigem loomade majutuse kvaliteedile transpordi ajal kui pardaloleku ajale, nii ei tõkesta me loomade sisse- ja väljavedu Iirimaalt.
Lõpuks, kuigi mul oli hea meel, et uus loomatervishoiustrateegia käsitleb kõiki loomi ELi piires, oleksin soovinud näha lemmikloomade pidamise ja nendega kauplemise täpsemat käsitlust.
Ma arvan, et paljud neist on halvas olukorras meie riikides.
Sageli on lemmikloomade omanikud asjaarmastajad ja tõenäoliselt ei ole eriti teadlikud, kuidas oma lemmikloomadega ümber käia ja neid hooldada, mis põhjustab tihti loomade julma kohtlemist, sageli ka ettekavatsematult.
Samal ajal kui pöörame väga suurt tähelepanu loomade ELi saabumise korraldamisele, loomade transpordile jne, oleme hooletusse jätnud lemmikloomade ja hulkuvate loomade täbara olukorra, seda küsimust on sageli maininud minu valijad, kes viitavad halva kohtlemise sagedasele esinemisele.
<D>
raportöör. - Austatud juhataja!
Hääletasime eelarvekomisjonis enam kui 1600 muudatusettepanekut, mis käsitlesid 2011. aasta eelarve projekti.
Nende seas on mõned tehnilised kohandused, mida tuleks paratamatult hääletada täiskogus.
Seoses kirjaliku muutmisettepaneku nr 1/2011 parlamenti lugemisele võtmisega on vaja teha mõned tehnilised kohandused nii uues jaos, mis käsitleb Euroopa välisteenistust, kui ka komisjoni käsitlevas jaos seoses jagude vahel assigneeringute ümberpaigutamise ettepanekuga.
Euroopa välisteenistust käsitlevas jaos puudutab see eelkõige 1,85% palkade kohanduse eelarvesse kandmist uue teenistuse puhul, nagu seda tehakse teiste institutsioonide puhul.
Kirjalikus muutmisettepanekus käsitletud summasid tuleb vastavalt muuta ka komisjoni käsitlevas jaos.
See puudutab ka Euroopa Parlamendi teatavaid muudatusettepanekuid halduskulude eelarveridade kohta, mis tuleb viia vastavusse III jao eelarveridade lõppsummadega.
Märkusi teatud agentuuride eelarveridade kohta kohandatakse tehniliselt selleks, et nad oleksid rohkem kooskõlas lõplike vastuvõetud summadega.
Eelarverida 02 01 04 04: vastuvõetud märkused muudatusettepaneku 996 kohta tuleks lisada sellisel kujul muudatusettepanekusse 1010 tegevusassigneeringute eelarverea 02 02 01 kohta (osana katseprojektide ja ettevalmistavate tegevuste jaoks ette nähtud paketist).
Eelarverida 19 05 01: sõnad "välja arvatud Ameerika Ühendriigid” tuleb kustutada pealkirjast ja märkustest vastavalt eelarvekomisjoni otsusele.
Eelarverida 19 09 01: eelarvekomisjoni poolt vastu võetud suuline muudatusettepanek tuleb lisada märkustesse.
Tuleks lisada sõnad "Assigneeringute eesmärk on osaliselt toetada ka selliseid algatusi nagu ELi ja Ladina-Ameerika ning Kariibi mere piirkonna fond (otsustati ELi ning Ladina-Ameerika ja Kariibi mere piirkondade riigipeade ja valitsusjuhtide tippkohtumisel) ja Biarritzi foorum”.
Et vältida vastuolusid teatavate loodud eelarveridade numeratsioonis ja järgida liigenduse eeskirju, tuleb eelarveread uuesti nummerdada.
See ei puuduta mitmeaastast finantsraamistikku ega eelarvekomisjoni poolt vastu võetud muudatusettepanekute eelarveosa ning puudutab muudatusettepanekuid 386, 389, 521, 833, 997, 998, 999, 1016, 1018, 1021, 1022, 1023 ja 1024.
<D>
nõukogu eesistuja. - Härra juhataja, oma lõppsõnas tahaksin ma rõhutada, et nõukogul on hea meel selle üle, et Euroopa Parlament soovib selle olulise teemaga kiiresti edasi liikuda ja kinnitab Euroopa ühise varjupaigasüsteemi nõuetekohase toimimise olulisust.
Ma võin teile kinnitada, et nõukogu hakkab nüüd oma vastavates organites käimas oleva töö raames hoolikalt kaaluma Euroopa Parlamendi seisukohta esitatud ettepanekute suhtes.
Eelkõige uurib nõukogu üksikasjalikult Euroopa Parlamendi muudatusettepanekuid, et teha kindlaks, kas kokkulepe on võimalik nende ettepanekute puhul, milles on töö kõige kaugemale jõudnud.
Lubage mul kommenteerida ka solidaarsuspõhimõtet.
Austatud parlamendiliikmed juhtisid õigustatult tähelepanu asjaolule, et mõnede liikmesriikide varjupaigasüsteemidele langeb nende liikmesriikide geograafilise ja demograafilise olukorra tõttu tõepoolest suur koormus.
Seda arvestades rõhutas Euroopa Ülemkogu 2008. aasta sügisel vastu võetud Euroopa sisserände- ja varjupaigapaktis solidaarsuspõhimõtet.
Paktis nõutakse selgelt solidaarsust rahvusvahelise kaitse saajate parema ümberpaigutumise suhtes, mille aluseks on vabatahtlikkus ja kooskõlastamine ning heaks kiidetud õigusaktid, näiteks osa programmist "Solidaarsus ja rändevoogude juhtimine”, ning nähakse ette sellise tegevuse rahastamine, milles liikmesriigid võivad osaleda - jällegi vabatahtlikkuse alusel.
Tuleb märkida, et Euroopa Varjupaigaküsimuste Tugiamet võib nende ühendusesiseste üleandmise puhul etendada kasulikku rolli, hõlbustades üleandmist puudutava teabe vahetamist.
Lisaks saab amet olla kasulik seeläbi, et kooskõlastab ametnike ümbersuunamist nendesse liikmesriikidesse, mis on erilise surve all.
Samas ei saa määrus olla õiguslik alus ühendusesisese üleandmismehhanismi loomiseks.
Lubage mul oma sõnavõtu lõpetuseks öelda, et meid ootab selles valdkonnas veel tööd, sest komisjon on juba teatanud oma kavatsusest esitada täiendavaid ettepanekuid õigusaktide kohta, mille eesmärk on viia lõpule Euroopa ühise varjupaigasüsteemi loomine.
Need ettepanekud käsitlevad varjupaigamenetlusi ning taotlejate pagulastena kvalifitseerimise standardeid ja tingimusi, aga ka ÜRO Pagulaste Ülemvoliniku kaitse all olevate inimeste ümberpaigutamise süsteemide loomist.
Me peame võimalikult kiiresti edasi liikuma, kuid samas tagama, et kiire tegutsemine ei kahjustaks kvaliteeti.
Olen kindel, et selles oleme kõik ühel meelel.
<D>
(BG) Tahaksin õnnitleda raportöör pr Jäätteenmäkit asjaolu puhul, et alates Lissaboni lepingu ja põhiõiguste harta allkirjastamisest on pakutud välja uus raamistik ombudsmani rollile kaasaegsetes sotsiaalsetes suhetes.
Olen kindel, et kõnealune dokument aitab kaasa tema töökohustuse tõhusamale täideviimisele ja teeb temast Euroopa kodanike jaoks Euroopa institutsioonidepoolse halva valitsemistava juhtumite vastase tõhusa kaitse tegeliku garandi.
Mõlemad meie arutelud ja raport keskenduvad tundlikule teemale ombudsmani juurdepääsu kohta teabele, sealhulgas salastatud teabele.
Arvan, et kui ombudsmani tööd tuleb teha tõhusalt ja kui me peame tagama parima võimaliku tulemuse objektiivse tõe väljauurimisel, mis on eelkõige avalik huvi, peaks Euroopa institutsioonidel olema kohustus võimaldada juurdepääs mis tahes liiki teabele.
Ent samal ajal tuleb ombudsmani teavitada sellise teabe liigist, eriti juhtumite puhul, kus see on konfidentsiaalne.
Tõepoolest on väga oluline austada kodanike eraelu puutumatust, eelkõige salastatud teabe kasutamisel.
Arvan, et raportööril on õnnestunud luua tasakaal isiklike õiguste ja avaliku huvi vahel.
See annab ombudsmanile juurdepääsu kogu teabele asjaomase juhtumi kohta, et ta saaks selle kohta otsuse vastu võtta, samal ajal, kui on olemas vastavus ka kõikidele eeskirjadele, mida järgitavad ka sellist teavet andvad institutsioonid, ning see tagab nii asjaomase teabe kaitse kui ka Euroopa kodanike kaitse.
Ombudsmani kui Euroopa institutsioonide ja kodanike vahelise lepitaja rolli tugevdamine aitab kaasa demokraatia arengule ja tugevdab õigusriigi põhimõtteid.
Seepärast on väga oluline, et ta oleks kohal mitte üksnes Euroopa, vaid ka riigisisesel tasandil, eriti riikides, kus demokraatlikud põhimõtted ja järelevalve on alles ülesehitamisprotsessis ja kus valitsusstruktuurid ei suuda oma kodanikele riigisisesel tasandil tõhusaid õiguskaitsevahendeid pakkuda, kuid siiski on need kodanikud ka Euroopa Liidu kodanikud.
Seepärast tahaksin rõhutada vajadust koostöö parandamise järele ELi institutsioonide ja ombudsmani vahel.
Eriti olulised on suhtlus ombudsmani ja Euroopa Parlamendi petitsioonikomisjoni vahel; neil tuleb Euroopa kodanike huvides koostööd teha.
Samuti on oluline arendada välja koostöö praktiliste mehhanismide tõhusam süsteem ja seda rakendada.
<D>
kirjalikult. - (FR) Euroopa Komisjoni 2011. aasta eelarve projekt ei vasta probleemidele, millega Euroopa vastamisi seisab.
Kui meil on kohustusi 142 miljardit eurot - s.t 1,15% Euroopa kogurahvatulust -, teeb komisjon ettepaneku rahastada uusi prioriteete, aga ka finantsraamistikuga 2007-2013 juba hõlmatud programme, võttes raha olemasolevatele programmidele eraldatud summadest ja eelarvemarginaalist, mis on juba sisuliselt olematuks jäänud.
Majanduskasvu ja tööhõivet käsitlev 2020. aasta strateegia, mis peaks olema liidu tegevuskava järgmise kümne aasta jooksul, ning võitlus kliimamuutuse vastu ei saa ju ometi toimuda rahaliste vahenditeta.
On vastuvõetamatu rahastada tulevast tööstusriikidega toimuva koostöö vahendit arenguabi rahaga.
Pole mõeldav vähendada kolmandiku võrra Euroopa rahalist abi Lähis-Ida rahuprotsessile.
See ei ole tõsiseltvõetav suhtumine.
Me ootasime komisjonilt rohkem julgust.
Aga Euroopa Parlament ootab ikka veel finantsperspektiivide vahehindamise projekte, mida Euroopa väga vajab.
See küsimus peab tulevastel nõukoguga peetavatel eelarveläbirääkimistel olema keskne.
Euroopa Parlamendi Demokraatliku Liikumise delegatsioon kavatseb selle eest seista.
<D>
- (PL) Proua juhataja, volinik, tahaksin alustada oma sõnavõttu Venemaa 20. sajandi ühe suurima luuletaja Osip Mandelstami luuleridadega.
Tsiteerin neid selles keeles, milles need kirja pandi, see tähendab vene keeles:
(Parlamendiliige rääkis seejärel vene keeles.)
Need on kohutavad sõnad.
Selle luuletuse eest saadeti Osip Mandelstam eksiili.
Ta suri Vladivostoki lähistel, teel sellesse sihtkohta.
1938. aasta detsembris paigutati tema põrm ühishauda.
Osip Mandelstam sümboliseerib 20. sajandi Euroopa totalitaarsete režiimide miljoneid ohvreid.
Praegune Euroopa peaks meeles pidama 20. sajandi totalitaarsete režiimide ohvreid kogu maailmas.
Need ohvrid on meie nüüdisaja mälu alustala, millele toetub jäädavalt Euroopa demokraatia vaimsus.
Me näeme korraga kogu 20. sajandi ajalugu.
Me peame meeles autoritaarsete süsteemide ohvreid, Euroopa natsionalistliku ja militaristliku korraga riikide ohvreid Hispaanias, Portugalis ja Kreekas.
Tahaksin juhtida tähelepanu meie, Euroopa Parlamendi Sotsiaaldemokraatide fraktsioonis toimunud seminarile ja meie fraktsiooni avaldatavale raamatule, milles käsitletakse ajaloo ja poliitika probleeme.
Tahame selle probleemiga tõsiselt tegeleda.
Me oleme vastu mälestusega manipuleerimisele ja selle kasutamisega tänapäeva ideoloogilises sõjas, Euroopa poliitilise süsteemi parteidevahelises kähmluses, kus seda mälestust teotatakse.
Me peame ohvreid meeles.
20. sajandi totalitaarsete režiimide ohvrid peavad olema Euroopa tänapäevase demokraatia vundamendiks.
<D>
Toetasin Jutta Haugi ja Janusz Lewandowski poolt koostatud Euroopa Liidu 2009. eelarveaasta eelarve projekti käsitleva raporti vastuvõtmist.
On tähtis, et kokkuvõttes jõuaksid parlamendiliikmed nõukoguga kompromissile seoses parlamendi põhieesmärkide rahastamisega, näiteks majanduslanguse mõjuga võitlemisega ning tegevusega majanduskasvu, ühtekuuluvuse ja tööhõive edendamisel.
Parlament suurendab sotsiaal- ja tööhõivepoliitika jaoks eraldatud finantsressursse ehk tegevusi konkurentsi ja ühtekuuluvuse edendamiseks.
Nimetatud kulu katab Sotsiaalfond, mis saab täiendavad 135 miljonit eurot, ning ka Regionaalarengu Fond ja Ühtekuuluvusfond.
Praeguses keerulises majandusolukorras, mis hõlmab kogu Euroopa Liitu, on algatused arengu ja tööhõive edendamiseks väga tähtsad ning 2009. eelarveaasta eelarve peab seda kajastama.
On kiiduväärne, et eelarves planeeritakse eraldada täiendavaid finantse ka väike- ja keskmise suurusega ettevõtetele abi andmiseks.
Arengumaad saavad loota finantsabile, et leevendada järsu toiduhindade tõusu mõju, ning täiendav 1 miljard eurot eraldatakse ka püüetele arengumaades näljahäda vältida.
Tervitan ka fakti, et parlament kavatseb piirata oma halduskulusid ja hoiab selle summa vähem kui 20% juures kõigist oma kulutustest.
<D>
(FR) Härra Kouchner, daamid ja härrad, käesoleva aasta jaanuaris sain ma raportöörina Lõuna-Kaukaasia küsimuses teadlikuks piiramatu võidurelvastumise ohust ning rõhutasin nõukogude ajast pärit konfliktide rahumeelse lahendamise tähtsust.
Me soovitasime korraldada kolm pluss kolme riigi konverentsi, teisisõnu kolm Kaukaasia riiki pluss Euroopa Liit, Venemaa ja USA.
Pärast seda, nagu meenutas proua Isler, oleme teinud ettepaneku anda ühesuguse viisaõiguse nii grusiinlastele kui ka abhaaslastele.
Praegu oleme me kõik väga hästi teadlikud sellest, mis on juhtunud - sõjategevus ja ülereageerimine -, kuid alles jääb fakt, et kaks riiki, kes ütlesid, et tahavad järgida Euroopa väärtusi, saades Euroopa Nõukogu liikmeteks, on vägivalda kasutades need põhimõtted ära põlanud.
See on vastuvõetamatu.
Seda tuleb avalikult hukka mõista ega tohi üleöö unustada.
Euroopa, kellel on olulised suhted mõlema riigiga, peab mängima ettevaatlikku ja läbimõeldud rolli, et tagada nende tagasipöördumine mõistlikuma poliitika juurde.
Sellepärast ongi nii tähtis rääkida ühel häälel ning mul on väga hea meel, et see oli võimalik isegi Lissaboni lepinguta...
(Juhataja katkestas kõneleja.)
<D>
(NL) Olemasolev kalanduspoliitika ei toimi piisavalt hästi ning olukorra muutmiseks on vaja tähelepanuväärset muutust.
Selliste kindlate sõnadega juhatab Euroopa Komisjon sisse oma rohelise raamatu.
See on märkimisväärne.
Ma ei kavatse üldsegi sellele vastu vaielda, pigem vastupidi.
Mõned ütlevad, et ühise kalanduspoliitika läbikukkumise peamine põhjus ei ole mitte asjaolu, et poliitika on nii tugev, vaid et selle rakendamine ja jõustamine on väga nõrk.
Seoses sellega on meil väga olulisi asju õppida.
Poliitika peab olema kergesti rakendatav ning seetõttu on vaja seda lihtsamaks muuta.
See on ka põhjus, miks mul on hea meel komisjoni suuna üle, milleks on piirkondlik haldamine, sektori suurem kaasamine ning ennekõike vastavuse tagamine eeskirjadega.
Selles rohelist raamatut käsitlevas raportis, mille koostas mu portugallasest kolleeg, juhitakse tähelepanu suurele varieeruvusele meie kalalaevastike ja püügipiirkondade vahel, mis on ka igati õigustatud.
Me ei saa rääkida üldistavalt liigsest püügivõimsusest, ülepüügist või puudulikust eeskirjadest kinnipidamisest.
Selles suhtes tuleb piirkondliku ja sektorile omase lähenemise puhul kasutada siiski eristusi ja nüansse.
Möödunud laupäeval osalesin intensiivsetel läbirääkimistel kalandussektori esindajatega, kes ütlesid mulle, et kalurid ja teadlased teevad üha paremat koostööd.
See on minu arvates tõepoolest hea näide sellest, kuidas asjad toimima peaksid.
Kui kalurid saavad aidata oma asjatundlike teadmistega kalanduspoliitikat kujundada, siis laiendab see oluliselt antud poliitika alust ning aitab meid õigele teele.
Lõpetuseks soovin tänada südamest veel raportööri selle suurepärase raporti koostamise eest.
<D>
Euroopa Liidu Lissaboni tippkohtumisel 2000. aasta märtsis seati ühenduse järgmise kümne aasta strateegilisteks eesmärkideks saavutada jätkusuutlik majandusareng, luua rohkem ja paremaid töökohti ning suurendada sotsiaalset sidusust.
Lähtuvalt nn Barcelona eesmärkidest, mille liikmesriigid endale 2002. aastal lastehoiuteenuste osas võtsid, peaksid liikmesriigid 2010. aastaks tagama lapsehoolduse vähemalt 90% lastest 3. eluaasta ja kohustusliku kooliminemise vanuse vahel ning vähemal 33% alla 3aastastest lastest.
Barcelona eesmärkide saavutamiseks rakendati avatud koordinatsiooni meetodit, kuid abinõud eesmärgini jõudmiseks jäid iga liikmesriigil enda valida.
Nii tulebki täna tõdeda, et mitmed liikmesriigid on antud eesmärgi täitmisest veel küllaltki kaugel, mistõttu vajavad 2002. aastal heakskiidetud eesmärgid täna uuesti üle vaatamist.
Praegune majanduslangus tõendab, et finantsturu häiretel on märkimisväärsed negatiivsed kaasmõjud reaalmajandusele.
Negatiivsed mõjud majanduskasvule ja tööhõivele on piisavalt tõsised ning mõjutavad liikmesriikides täna Lissaboni eesmärkide saavutamist.
Kuna enamik EL riike on suunanud oma tähelepanu ja ka rahalised ressursid hetkel ennekõike majanduskriisi vastu võitlemisele, siis on siinjuures oluline, et selle tegevuse raames ei unustataks ka Barcelona eesmärke, läbi mille toetakse ju ka Lissaboni eesmärke saavutamist.
Tänane olukord annab veel ka tunnistust sellest, et ainult Barcelona eesmärkidele uute tähtaegade seadmisega me seda eesmärki lõplikult liikmesriikides ei saavuta.
Oluline koht liikmesriikidele on siinjuures ka ELi toetavatel abimeetmetel, et läbi selle paremini kaasa aidata lapsehoiuteenuse eesmärkide saavutamisele kõigis liikmesriikides.
<D>
kirjalikult. - (RO) Vaid aasta pärast Globaliseerumisega Kohanemise Euroopa Fondi loomist 2006. aastal esitati fondile palve.
Ma tervitan hääletamist otsuse üle fondi kasutuselevõtmise kohta, mis kujutab endast esimest püüet toetada Euroopa kodanikke, kes seisavad silmitsi globaliseerumise väljakutsetega.
Globaliseerumine on nähtus, mis pakub meile arvukalt võimalusi ja juhuseid, kuid valmistab samuti probleeme selle tagajärgedega kohanemisel.
Sestap on väga oluline, et Euroopa Liit ei oleks mitte ainult suuteline sellistele väljakutsetele vastama, vaid samuti suudaks neile tõhusalt läheneda vajalike finantsinstrumentide kiire kasutuselevõtmise abil.
Euroopa kodanike edasine turvalisus ja usaldusväärsus sõltub meie tegudest ja algatustest.
Mul on väga hea meel tervitada selle fondi orientatsiooni tööõiguse ja tööohutuse valdkonnale, kuid samas rõhutan hariduse olulisust antud valdkonnas ja vajadust võtta seda valdkonda arvesse samuti fondi tulevasel kasutuselevõtmisel.
Lõpuks loodan, et tulevikus saavad vajaduse korral kõik ELi liikmesriigid kasu Globaliseerumisega Kohanemise Euroopa Fondi kasutuselevõtmisest, mille vähem positiivsed mõjud mõjutavad meid kõiki, sealhulgas uusi liikmesriike.
See on ainus viis, kuidas meil õnnestub luua tõeliselt jätkusuutlik areng ELi territooriumil tervikuna.
<D>
komisjoni liige. - (CS) Daamid ja härrad, parlamendi karmid eeskirjad ei luba mul teie sõnavõttudele üksikasjalikult vastata.
Lubage mul siiski tänada teid sisuka arutelu eest, milles analüüsiti paljusid tööturu ja Euroopa tööhõivestrateegia aspekte, ning lubage mul ka peatuda mõnel põhiküsimusel.
Esiteks on Euroopa tööhõivestrateegia andnud käegakatsutavaid tulemusi.
Praegune töötuse ja tööhõive alane statistika on palju parem, kui see on olnud alates 1980ndatest, ja siin on tegemist ilmse eduga.
Oma arutelus väljendasite sageli muret kvaliteetsete töökohtade osas.
Tahaksin märkida, et suurema töökohtade arvu ja kvaliteetsemate töökohtade arvu kontseptsioon on Lissaboni majanduskasvu ja tööhõive strateegia osa.
Milline on tulemus?
Miljonitest uutest töökohtadest on enam kui pooled täistööajaga töökohad ja nende kvaliteedi osas ei saa olla mingit kahtlust.
Paljud ülejäänud töökohad on osalise tööajaga või tähtajalised töökohad.
Minu arvates ei pea vett hüpotees, et ükski osalise tööajaga ja tähtajaline töö ei ole kvaliteetne töö.
See ei pea paika.
Paljud neist töökohtadest on kvaliteetsed.
Ei ole aga kahtlust, et mõned neist seda ei ole ja siin on tegemist valdkonnaga, kus meil on vaja selgusele jõuda.
Minu isiklik seisukoht on, et töötavate vaeste probleem, s.o nende inimeste probleem, kes on vaesed vaatamata töö omamisele, on äärmiselt murettekitav ja sellele on vaja rohkem tähelepanu pöörata.
Saadaolevate andmete kohaselt moodustavad töötavad vaesed umbkaudu 8% töötavast elanikkonnast, ja see on märkimisväärne hulk.
Jutt on miljonitest inimestest ja tegemist on väga kiireloomulise probleemiga.
Rääkisite ka tööhõivepoliitikate ja sotsiaalse kaasatuse vahelisest seosest.
Lubage mul märkida, et suunis nr 19 keskendub kaasavale tööturule ja tõrjutud inimeste tööturule kaasamise edendamisele.
Seda seetõttu, et komisjon tegi strateegias ettepaneku mitte teha kõnealustesse suunistesse sisulisi muudatusi.
Ja seda põhjusel, et need on olnud edukad ja kuna on selgunud, et hea valitsemise ning parema tasakaalu tagamiseks Euroopa ja siseriiklikul tasandil (ja sellist seisukohta on väljendanud suurem osa liikmesriike) oleks parem nimetatud suuniseid mitte laiendada.
Teisest küljest on selge, et tekst ei ole ka kivisse raiutud, see muutub ja teie mainitud teemad on kahtlemata teemad, mis nõuavad asjakohast vastust kooskõlas tulevaste arengutega.
Tahaksin vastata küsimusele, mis puudutas EÜ asutamislepingu artikli 139 kohaldamist.
On paradoksaalne, et täna allkirjastatakse merendussektori kollektiivleping ja et juba on otsustatud kaasata nimetatud kollektiivleping Euroopa õigusaktidesse artikli 139 kaudu.
Teisisõnu on tegemist konkreetse sammuga, mis näitab, et kõnealust artiklit ei ole unustatud.
Muide, minu meelest on merendussektori leping äärmiselt oluline samm edasi, kuna tegemist on väga keeruka ja rahvusvahelise sektoriga ning sotsiaalpartneritel on õnnestunud saavutada nii mõndagi.
Loomulikult puudutati arutelus teisigi küsimusi: haridus, enneaegselt koolist lahkujat suur hulk, elukestev õpe.
Kõik need teemad on olulised ja kaasatakse teatud ulatuses uude sotsiaalvaldkonna tegevuskavasse.
Sotsiaalse kaasatuse küsimuses tahaksin teie tähelepanu juhtida komisjoni teatisele aktiivse kaasatuse kohta, mis on üks dokumentidest, milles visandatakse komisjoni strateegia antud valdkonnas.
Toonitan, et kuigi tööturg on aktiivse kaasatuse aluseks, ei laiene see kõigile valdkondadele, kus on vaja kohaldada sidusat kaasamispoliitikat.
Kuna on ilmne, et paljud inimesed on väljaspool tööturgu loomulikel põhjustel, näiteks pensionärid või inimesed, kes leiavad end erinevates ebaharilikes tingimustes, peab kaasamispoliitika hõlmama enam kui vaid tööturgu.
Euroopa tööturustrateegia peab kindlasti seda aspekti arvesse võtma.
Daamid ja härrad, tahaksin teid veel kord tänada selle arutelu eest, mis minu arvates hõlmas enamiku Euroopa tööturgu käsitlevatest olulistest teemadest.
Arvan, et need annavad olulise panuse parema ja tõhusama tasakaalu leidmisse Euroopa tööhõivestrateegia ja eraldiseisvate liikmesriikide tegevuse vahel.
Nagu ma juba ütlesin, tehti arutelu jooksul mitmeid väga huvitavaid märkusi, kuid parlamendi eeskirjad ei luba mul neile kõigile vastata, mistõttu vastasin vaid mõnele.
<D>
fraktsiooni PSE nimel. - Proua president, Lõuna-Aasia riikidega suhtlemiseks loodud delegatsiooni esimehena ühinen nõukogu ja komisjoniga Benazir Bhutto mõrva hukkamõistmises.
Parlament on alati igasugust terrorismi tauninud ning me võitleme jätkuvalt poliitikute õiguse eest väljendada oma arvamust ning viia kampaaniaid läbi turvalises keskkonnas.
Minnes tagasi Pakistani juurde, võib öelda, et Benazir Bhutto oli ohtudest teadlik ning, pidades teda kas julgeks või hulljulgeks, tuleb austada tema pühendumist erakonnale ja riigile.
Arvan, et me kõik, nii eurooplased kui ka pakistanlased, alustades president Musharrafist, oleme kohustatud tema ja teiste valimisperioodi ajal hukkunute mälestuse nimel tegema kõik meist oleneva, et aidata Pakistani.
Nagu hr Lenarčič ütles, olukorra lahendamise võti seisneb jätkuvas võitluses terrorismi vastu.
Oleme kogenud, et terrorism on Pakistanis sama suur oht nagu Euroopas või USAs.
Volinik Ferrero-Waldner meenutas meile, et Pakistanis on sajad süütud tsiviilisikud tapetud tulistamiste ja suitsiiditerrorismi käigus, seega peab Euroopa jätkuvalt toetama terrorismivastaseid operatsioone Pakistanis ning aitama neid läbi viia.
Mõned kolleegid võivad soovitada, et me jätaks Pakistani nii, nagu see on ega sekkuks olukorda, kuid minu seisukoht on vastupidine.
Euroopa Liidus on 27 tugevat demokraatlikku riiki ning me peame ühiselt toetama majanduse, sotsiaalset ja poliitilist arengut Pakistanis.
Nõustun nõukogu seisukohaga, mille kohaselt oleks kõigi poliitvangide vabastamine oluline aspekt, kuna see tagab vabad, õiglased, läbipaistvad ning turvalised valimised 18. veebruaril 2008 ning turvalise ja rahuldava olukorra enne seda.
Ma arvan, et lisaks voliniku öeldule tähendavad valimised seda, et kõigil 90 miljonil valijal peab olema piisav juurdepääs debati kõigi osapoolte seisukohtade kajastusele.
See tähendab ajakirjandusele turvalisema keskkonna loomist.
Pakistan on saanud meediale kõige ohtlikumaks Aasia riigiks: 2007. aasta jooksul tapeti seal vähemalt kuus ajakirjanikku, 30 sai tõsiselt haavata, üle 100 vahistati ja lugematul hulgal ajakirjanikke kiusati taga.
Tuleb lõpetada ajakirjandusele ja ringhäälingule kehtestatud tsensuur ning piirangud sellele, mida nad võivad öelda ja teha sõjaväe- ja tsiviilvõimude sekkumiseta.
Telejaamale GEO News kehtestatud keeld tuleb tühistada ning valitsuse telekanal PTV peab olema objektiivsem avalikkusele antavat teavet ja uudiseid käsitledes.
Kõik hääletamisega seonduv, häälte lugemine ja tulemuste teatamine peab olema sõltumatu ning arusaadav kõigile, kuid eelkõige Pakistani valijatele.
Viide demokraatiale on ka küsimus, kas praegused ametiasutused suudavad lüüasaamist taluda ning kas valitsuse üleminek ühelt erakonnalt teisele, kui kõnealune vajadus tekib, toimub tõrgeteta.
Kõik need on olulised tegurid, mida tuleb arvesse võtta, kaalutledes, kas valimisi võib pidada rahva tõelise tahte väljenduseks või mitte, ning kas Pakistan saab alustada tõusu varjust, mille tekitas mõrvari kuul 27. detsembril 2007. aastal.
<D>
komisjoni liige. - Küsimus, mille lugupeetav liige on esitanud, pole uus, mis näitab, et tegemist on millegagi, mis on Euroopa Parlamendi liikmetele väga südamelähedane.
Meenutaksin vastust, mille andsin härra Moraese küsimustele Interneti ja sallimatusest tulenevate kuritegude kohta, Luca Romagnolile blogide sisu ja kasutamise kohta ning Robert Kilroy-Silkile rassismi ja vägivalla kohta suhtluskeskkondades.
Võin teile öelda, et mitte ainult pole neid küsimusi esitatud, vaid et komisjon on ka antud valdkonnas meetmeid rakendanud.
Ainult suhtluskeskkondadest rääkides istusid mõned nädalad tagasi kõik suhtluskeskkondade pakkujad laua taha ning kirjutasid alla tegevusjuhendile, et aidata lastel ja noorukitel võidelda sellistel kodulehekülgedel negatiivse infosisuga.
Nagu teate, on komisjon tungivalt vastu kõikidel Internetis edastatavatele rassistlikele ja ksenofoobsetele vaadetele ühes lugupeetava liikme küsimuses mainitud vaenu õhutamise liikidega.
Nagu tihtilugu veebiga on, kujutab see endast teravate kontrastidega pilti.
Veebis on parim külg-külje kõrval halvimaga: ühest küljest on tohutuid võimalusi väärtusliku, suunatud info levitamiseks ja saamiseks, tagamaks paremat ühiskondlikku ühtekuuluvust; teisest küljest on tegemist ideaalse foorumiga stereotüüpide, eelarvamuste, halvustavate vaadete ja isegi ohtliku infosisu jaoks, nagu küsimuses mainiti.
Selles peitubki oht: kas riik peaks võtma kätte ja blokeerima ligipääsu kodulehekülgedele või filtreerima otsingumootorite tulemusi?
Autoritaarsetes riikides seda juba tehakse.
Demokraatlikes riikides, nagu ELi liikmesriikides, on sõnavabaduse piirangud erandlikud ning reguleeritud õigusriigi poolt.
Väärib märkimist, et Euroopa Nõukogu on töötanud välja mitmeid rahvusvahelisi täitmiseks kohustuslikke juriidilisi dokumente, mis otseselt või kaudselt Internetti puudutavad.
Need toetavad veendumust, et küberruum pole seadustelage valdkond, vaid allub õigusriigile.
Samuti meenutaksin küberkuritegevuse konventsiooni ning selle täiendavat protokolli.
Komisjon on samuti vastu võtnud poliitikaid rassistliku infosisu vähendamiseks veebis, nimelt alaealiste ja inimväärikuse kaitse ning vastulause esitamise õigust käsitlevat soovituse, mis nõuab diskrimineerimisvastaseid meetmeid kõikides massiteabevahendites.
Soovin samuti tähelepanu juhtida raamotsusele, mis käsitleb rassismi ja ksenofoobia väljendamise teatavate vormide vastu võitlemist, mille eesmärk on kriminaliseerida tahtlikku teguviisi, nagu näiteks vägivalla või vihkamise õhutamine inimeste rühma vastu või sellesse rühma kuuluva inimese vastu.
Tegemist on kuriteoga, kui see on pandud toime propagandalehtede, piltide ja muude materjalide avaliku levitamise kaudu, ning siinkohal on liikmesriikidel kohus täita 2010. aasta 28. novembri raamotsuse sätteid.
Sooviksin samuti toonitada, et Euroopa õigus keelab juba vaenu õhutamist soo, rassi, usu või kodakondsuse alusel televisiooniülekannetes ja veebitelevisioonis.
Seega on meil juba mitmeid mehhanisme, mitmeid seadusi ja mitmeid meetmeid, mis neid seadusi ellu rakendavad.
Kuid nagu alati negatiivse infosisu puhul - olgu ta traditsioonilistes massiteabevahendites või Internetis, see kerkib esile kiiremini, kui sellega võidelda on võimalik.
<D>
kirjalikult. - (PT) Me ei saa selle kalastuslepingu poolt hääletada, sest me arvame, et sellega kehtestatud kalapüügivõimaluste jaotus eri liikmesriikide vahel on ebaproportsionaalne ja ebavõrdne, kuna ei kaitse Portugali õigustatud huve.
Partnerlusleping EÜ ja Mosambiigi vahel jõustus 1. jaanuaril 2007 viieks aastaks ning suurendab eelmise lepinguga võrreldes 2000 tonni võrra ühenduse kvooti tuuni ja selle lähedaste liikide püüdmiseks.
Eelmise lepingu puhul oli ulatus, millega Portugal kasutas oma kalapüügiõigusi (viis), üsna kõrge, mispärast Portugal taotleski üheksat litsentsi triivõngejadaga kalapüügilaevadele pluss jätkuvaid võimalusi külmutustraaleritele süvamerekrevettide põhjalähedaseks püügiks.
Anti aga ainult seitse tuunipüügilitsentsi.
Litsentside endist jaotust ja suhtelise stabiilsuse põhimõtte (mitte)austamist silmas pidades ning kalapüügivõimaluste suurenemist arvesse võttes, toob see uus leping kaasa silmatorkava tasakaalustamatuse: Portugal saab juurde ainult kaks litsentsi, samas kui muud liikmesriigid saavad 16 (Prantsusmaa) ja 13 (Hispaania).
Kui nõukogu otsused vajaksid ühehäälsust, ei oleks seda juhtunud.
Sellepärast me hääletame vastu.
<D>
(PL) Härra juhataja, 69 000 inimest hukkus 12. mail 2008. aastal toimunud maavärina tagajärjel, üle 18 000 on kadunud ja vigastatute arv on üle 37 000.
See sündmus raputas lisaks hiinlastele kogu maailma.
Ma olin tõenäoliselt ainuke isik praegu siin täiskogus, kes viibis sel ajal kohapeal: Olin Pekingis ja Shanghais ning nägin nende inimeste, hiinlaste, solidaarsust, kes samastusid ohvrite ja tragöödiaga.
Kasutades ära seda võimalust, tahaksin väljendada oma imetlust tuhandete päästetöötajate ja vabatahtlike üle kogu maailmas, Taiwanist, Jaapanist, Austraaliast ha eelkõige Hiinast, kelle solidaarsus ja pühendumine kõnealustes traagilistes tingimustes väärib erilist kiitust.
Samuti tuleks tunnustada Euroopa Liidu võetud meetmeid.
Hiina valitsus eraldas katastroofi ohvrite aitamiseks kohalike ametiasutuste abiga 10 miljardit eurot.
Peking sai välisabi kokku 5 miljardit eurot.
Enamik sellest rahast tuli Hiina väljarändajatelt, kes elavad erinevais maailma paikades.
Usun, et tegevused, mis on suunatud konkreetsele humanitaarabile on kasulikumad ning et dialoog on edukam kui loosungid ja üleskutsed boikoteerimisele ja protesteerimisele.
<D>
Lugupeetud juhataja, tahaksin juhtida teie tähelepanu asjaolule, et Walesis leiab peagi aset rahvahääletus.
Jah, uskuge või mitte, rahvahääletus.
Põhiseaduse ja Lissaboni lepingu teemal meil rahvahääletust korraldada ei lubatud, ent nüüd toimub rahvahääletus Walesi parlamendi täiendavate volituste küsimuses.
Kuid kõik ei ole sugugi nii kena, kui pealtpoolt paistab.
Kõik Walesi erakonnad - Tööpartei, Plaid Cymru, liberaaldemokraadid ja konservatiivid - on pooldaval seisukohal ja soovivad suuremaid volitusi.
Aga mul on neile uudis: mina ei soovi.
Nad peavad Walesi rahvast lolliks.
Nüüd, kui järgmisena tõuseb päevakorda iseseisvus, võib juhtuda nii, et parlamendis on koguni 80 liiget.
Meil Walesis on hooldekodud kadumisohus, meie koole ähvardab sulgemine, meie teed meenutavad mõnd kolmanda maailma riiki, ent sellegipoolest on meie poliitiline eliit Cardiff Bays, nagu ka siin, otsustanud selle hullumeelse idee läbi suruda.
Mul on rahvahääletuse korraldamise üle hea meel, kuid loodan, et Walesi rahvas ilmutab vastupanu ja ütleb "ei".
<D>
kirjalikult. - Kõige olulisem teema arutelus Euroopa 2020. aasta strateegia kohta on vajaduse ja jätkusuutlikkuse väljakutse.
Ilmselgelt ei ole Lisaaboni strateegia oma eesmärki täitnud ja nüüd peame olema realistlikud, kui soovime, et Euroopa 2020. aasta strateegia oma eesmärgi suudaks täita.
Euroopa 2020. aasta strateegia edukuseks on hädavajalik, et liikmesriigid, ELi asutused ja kõik ühiskonnas osalejad selle kallal koos töötaksid.
"Ülalt-alla” ja "alt-üles” lähenemisviisid peavad omavahel kohtuma.
Tuleb kehtestada realistlikud sihteesmärgid tööhõive, eelkõige noorte tööalase konkurentsivõime, suurendamiseks.
Euroopa haridussüsteemid peavad olema rohkem suunatud teadustegevusele ja innovatsioonile; suurem investeerimine haridusse on vältimatu.
Tööturu ja hariduse vahel tuleb luua parem sidusus.
Elukestva ja elupõhise õppe mõistet tuleb käsitleda tõsiselt.
Pooldan tungivalt paremaid kutseharidussüsteeme ja toetan vajadust teha selles vallas palju tihedamat koostööd erasektoriga.
Üha konkurentsivõimelisemas maailmas peab Euroopa olema ambitsioonikas ja pühendunud kõikidel tasanditel.
Ilma selleta on meil jälle strateegia, mis meenutab rohkem Nõukogude Liidu viisaastaku plaane.
Veenev Euroopa strateegia tugevama Euroopa loomiseks peaks asuma juhtivale positsioonile ülemaailmsel tasandil.
<D>
nõukogu eesistuja. - (PT) Proua juhataja, volinik, daamid ja härrad, olen pööranud hoolikat tähelepanu kõigile täna siin esitatud kõnedele Euroopa Liidu ja Venemaa tippkohtumise eel, mis käsitleb üldiselt ELi ja Venemaa vahelisi suhteid ning samuti Venemaa sisepoliitilist olukorda nagu te seda näete.
Pean muidugi minul lasuva kohustusena ütlema, et olen neid arvamusi hoolikalt jälginud ning võtan need arvesse
Minu arvates läbib kõiki täna siin avaldatud märkuseid ja analüüse üks ühine tunnusjoon, milleks on see, et Venemaa on Euroopa Liidule strateegiline partner.
EL vajab Venemaad samal viisil nagu Venemaa vajab ELi.
See põhineb täielikult ümberlükkamatul seisukohal, et me peame ehitama suhte, mis on muidugi mõlemapoolselt kasutoov, kuid mis on ka tugev ja kindel, põhinedes ühistel väärtustel ja põhimõtetel.
Mainiti solidaarsust, inimõiguseid ja vastastikkust.
Nüüd, enam kui kunagi varem, peab Euroopa Liit seisma Venemaa ees sisemist solidaarsust silmas pidades kindlalt.
Probleem ühe liikmesriigi jaoks - ja ma olen seda alati öelnud - on probleem kõigi liikmesriikide jaoks.
Solidaarsust ei või mingil juhul küsimuse alla seada.
Seoses inimõigustega teame kõik, et meie liidu alustalaks on õigusriigi põhimõtte, demokraatia ja inimõiguste austamine.
Need on võõrandamatud väärtused ja printsiibid, mis peavad alati meie suhteid kolmandate riikidega juhtima.
Peame omalt poolt kindlustama mõlemapoolsuse.
Seda tehes on meil siiski õigus oodata vastastikkust ka teistelt.
Kui praegusel ajahetkel esinevad praod, nagu parlamendiliige on maininud, leian, et Euroopa Liit ja Venemaa saavad üksnes võita tehes kõik võimaliku minu poolt mainitud referentsraamistikus, teiste sõnadega solidaarsuse, mõlemapoolsuse ja inimõiguste austamise raamistikus.
Kindlasti on Euroopa Liidu jaoks hädavajalik, et need praod parandataks ning selle suunas me töötame.
Muidugi oleme oma töös teadlikud raskustest ja erinevatest eesmärkidest, kuid samuti oleme otsustuskindlad nagu oleme ka teadlikud, et praegune olukord ei teeni liidu parimaid huve.
Muidugi on meie kohustuseks töötada Euroopa Liidu huvides ning me teeme seda avatult ja läbipaistvalt, rääkides näost näkku, nagu me partneritega, keda me peame strateegilisteks, alati tegema peame.
Kindlasti on see pingeline ja tähtis dialoog.
Räägime majandusest, kaubandusest, inimõigustest ning muidugi rahvusvahelisest ja regionaalsest poliitilisest olukorrast.
Loodame - ja selle nimel me töötame - et hoolimata raskustest, probleemidest ja arvamuste erinevustest, hoolimata kõigest, oleme me suutelised selle tippkohtumise lõpuks reedel ütlema, et meie suhetes on saavutatud teatud edasiminek ning et hoolimata raskustest oleme suutnud oma eesmärgid saavutada.
<D>
fraktsiooni ITS nimel. - (DE) Proua juhataja, nagu me kõik teame, on pikka aega eeldatud, et erinevate haiguste teke on seotud põllumajanduses kasutatavate pestitsiidide või geneetiliselt muundatud toiduainetega.
Kui pestitsiide leitakse siin ja seal isegi joogivees, on kahtlemata viimane aeg sundida ELi aeglaselt pöörlevad bürokraatiarattad kiiremini liikuma.
Seda, kui kaugele me tegelikult suudame praegu seatud taimekaitsevahendite kasutamise vähendamise eesmärgi saavutamiseks minna, näeme tulevikus.
Me kõik teame mitmeid ambitsioonikaid eesmärke, mis lõpuks jäid ikkagi täitmata.
Usun siiski, et kantserogeensete ainete asendamise kavatsused on kaugel märkimisväärsetest tulemustest, mille saavutamist ohtrasõnaliselt kuulutatakse; vastupidi, seda on minu arvates vaja teha viivitamata ja tingimata.
Tegelikkuses on nende ainete asendamisega liiga kaua viivitatud.
Kui me mõtleme sellele, et ELi arvele langeb üks neljandik kõikidest kogu maailmas kasutatavatest pestitsiididest, ehkki ELile kuulub ainult 4% kogu maailma viljelusmaast, saab probleemi olemus hetkega selgeks.
Ka statistilised andmed näitavad, et meie ELi toetussüsteemid on juhtinud tavapõllumajandust ilmselgelt vales suunas.
Loomulikult kahtlustavad tarbijad üldiselt - ja see ei olegi täiesti alusetu -, et leidlikud põllumajandusettevõtjad püüavad lubatud taimekaitsevahendite kombineerimisega kehtestatud piirnormidest mööda hiilida.
Võttes arvesse, et taimekaitsevahendite vastastikust mõju ei ole teaduslikult uuritud, on selliste meetodite takistamiseks viimane aeg sekkuda.
Veelgi enam, viimastel aastatel valitsenud piirnormide jätkuva suurendamise suundumus tuleb vastupidiseks pöörata, pidades silmas ohu suurenemist kõrge riskiga rühmadele, nagu lapsed.
Mahepõllundustoodete import maailma erinevatest paikadest on vastuolus mitte ainult mitmesuguste keskkonnaalaste eesmärkidega, vaid aitab kaasa ka liiklustiheduse kasvule ning kujutab endast aastatepikkust süüdistust liidu väära toetuspoliitika vastu.
Seetõttu tuleks meie toetussüsteemid ümber hinnata, arvestades, et rohkem on vaja toetada neid Euroopa põllumajandusettevõtjaid, kes loobuvad pestitsiidide kasutamisest.
Kui me valime selle asemel ka edaspidi põllumajandusettevõtjate koormamise bürokraatlike takistustega, ei tohiks kellelegi olla üllatuseks, kui nad lõpuks masenduse tõttu kõik sinnapaika jätavad, samal ajal kui Brüssel ei jõua ära imestada, miks põllumajandusettevõtjate arv pidevalt väheneb.
<D>
fraktsiooni ECR nimel. - Austatud juhataja!
Tunnen täielikult kaasa paljudele Saksamaa talunikele, kes sellesse olukorda sattusid.
Kogesin sama umbes kaks aastat tagasi Põhja-Iirimaal, kus oli sarnane sündmus.
Tõelised kannatajad olid talunikud, kes ei olnud asjaga üldse kuidagi seotud.
Arvan, et sõna "kurjategija” on täna juba mitu korda mainitud, ning selle olukorraga on seotud selliseid inimesi, kellel olid kuritahtlikud kavatsused.
Peame endilt küsima, miks nad seda tegid ning kas nad tegid seda selleks, et teenida väga palju raha, nagu Martin Häusling ütles: kui nende motiiviks oli raha, siis tuleks nad kohtu alla anda.
Siiski peaksime väga selgelt meeles pidama, et toidutootjad ei vastuta olukorra eest.
Vastutavad need, kes tarnisid toidutootjatele seda sööta.
Peame nende inimeste suhtes midagi ette võtma, et kindlustada, et midagi sellist enam ei juhtuks, ning taastama tarbijakindluse.
Mõistan väga hästi, miks tarbija kindlus vankuma hakkab.
Nagu keegi juba mainis, on nii ka varem juhtunud, ning seda ei tohiks enam kunagi juhtuda.
Ärgem lihtsalt hakakem laiaulatuslikult uusi õigusakte vastu võtma!
Kohaldagem seda, mida meil on!
<D>
(DE) Härra juhataja, härra Onesta küsis minult, kuidas ma tõlgendaksin kodukorra artikli 149 lõiget 4.
Ma saan aru, et härra Posselt ja teised arvavad, et peaksime tegutsema igal juhul, isegi kui me kodukorrast kinni ei pea.
Mind rõõmustab ühe parlamendiliikme argument: meil kas on kodukord ja me peame sellest kinni või me ei pea sellest kinni ja seetõttu pole meil seda ka tarvis.
Ma võin olla põhiseaduskomisjoni esimees, kuid need olid parlamendiliikmed enne mind, kes selle eeskirja koostasid ning täiskogu istungil absoluutse häälteenamusega vastu võtsid.
Lõige 4 on üpris selge.
See ütleb: "Parlamendiliikmeid, kes taotlesid kvoorumi kindlakstegemist, loetakse kohalviibivaiks [...], isegi kui neid istungisaalis enam ei ole.”
See on selge.
Kui 40 parlamendiliiget, kes viibisid kohal Strasbourgi istungil, taotlevad hääletamist või kvoorumi kindlakstegemist, siis lisatakse nad kohalviibijate arvule.
Mina saan sellest niiviisi aru.
Kui soovite sellest teisiti aru saada, siis peate muutma lõiget 4, aga praegu on seal kirjas see, mis on.
Härra Posselt, kõik, kes seda loevad, peavad sellest niiviisi aru saama; muud tõlgendamisvõimalust ei ole.
Seepärast, härra juhataja, peate nüüd teie otsuse langetama.
<D>
kirjalikult. - Arutelu tööaja korralduse üle on keeruline.
Aga kõige raskemad küsimused on loobumisvõimaluse tulevik ja valvekorra käsitlemine.
SIMAPi ja Jaegeri kohtuasjades tõlgendas Euroopa Kohus algses tööaja direktiivis sätestatud tööaja mõistet nii, et see hõlmab ka valvekorra tegevusetut osa, kui töötaja ei tööta, vaid puhkab.
Nõukogu 9. ja 10. juuni 2008. aasta kokkuleppes ei loeta valvekorra tegevusetut osa tööajaks, välja arvatud juhul, kui siseriiklikus õiguses, praktikas, kollektiivlepingutes või sotsiaalpartnerite vahel sõlmitud lepingutes on sätestatud teisiti.
Nõukogu kokkuleppe kohaselt kohaldatakse töötaja võimalusele loobuda 48tunnisest töönädala ülempiirist, mis on sätestatud algses tööaja direktiivis, karmimaid tingimusi, et kaitsta töötajate tervist ja ohutust.
Töötajatelt ei nõuta pikemat töönädalat kui 60 tundi kolme kuu keskmisena või 65 tundi kolme kuu keskmisena, kui nende valvekorra tegevusetut aega loetakse tööajaks.
Iirimaa ei ole kunagi loobumissätet kasutanud, seega on olemasoleva loobumisvõimaluse karmim kohaldamine nii teretulnud kui ka vajalik.
<D>
Järgmine päevakorrapunkt on nõukogu avaldus Prantsusmaa eesistumiskava esitlemise kohta.
President Sarkozy, tahaksin tervitada teid Euroopa Parlamendis kui nõukogu eesistujat.
(Aplaus)
Ma olen teadlik, et te olete täna tulnud siia pärast pikka reisi Jaapanist.
Tere tulemast parlamenti, nõukogu eesistuja.
(Aplaus)
Tahaksin ka tervitada Euroopa Komisjoni presidenti José Manuel Durão Barrosot, kes samuti nagu nõukogu eesistuja saabus just Jaapanist.
See oli väsitav reis, ma ei tee enam rohkem sissejuhatavaid märkusi.
Nõukogu eesistuja, ma sooviksin ilma edasise jututa anda teile sõna Euroopa Parlamendi ees.
<D>
kirjalikult. - (DE) Vaid 12 aastat tagasi hämmastas uus tehnoloogia, mis on ilmselgelt seotud kõrge suremuse ja märkimisväärsete kannatustega, maailma lammas Dolly kloonimisega.
Kaubandussektoris hõõrutakse juba käsi ja unistatakse "tervislikust”, oomega-3 rasvhapetega rikastatud sealihast.
Väidetakse, et säärane loomade piinamine on kasulik sigadele, kes on kloonimise tõttu arvatavasti tervemad.
Muidugi saavad kasu ka aretajad, sest kloonimine vähendab nende rahalisi kadusid.
Kogu teema on häirivalt sarnane paljude ja mitmesuguste mõjutamispüüetega kasutada geneetilist tehnoloogiat, mille tõttu on suur hulk talupidajaid laostunud, sest seeme ei olnud taaskasutatav ja nad ei suutnud seda rohkem osta.
See tuletab samuti meelde tervete loomakarjade äkilist ja ebaloomulikku surma pärast seda, kui loomad olid geneetiliselt muundatud sööta söönud.
Radioaktiivse kiirguse ja geneetilise tehnoloogia pikaajalised tagajärjed ei ole veel piisava detailsusega kindlaks tehtud ning on võimatu hinnata kloonimise, kaasa arvatud ristamise, mõjusid.
Mis juhtuks kui kloonitud loomale anda geneetiliselt muundatud sööta?
Milline mõju on sellel inimestele?
Frankenstein hiilib ukse taga!
Sellepärast hääletan seekord "ei”.
<D>
(CS) Ma olen veendunud, et küsimus, mida me peame praegu endalt küsima, ei ole enam, kas tunnustada Kosovot või mitte: küsimus on kuidas säilitada poliitilist stabiilsust ja julgeolekut piirkonnas, kus domineerib vähemusrahvaste vihkamine ja hirm ning 40%ne töötus.
Paradoksaalselt toimus Kosovo iseseisvumine ajal, mil Euroopa riigid liiguvad poliitilise föderaliseerumise suunas.
Olukord Balkanil aga näitab selgelt, et ELi poliitika ei paku lahendust, mis hoiaks ära riigi jagunemise, pakkudes samal ajal rahulikku kooseksisteerimise võimalust kõikidele selle etnilistele ja usulistele gruppidele.
Selles kontekstis kõlab käesoleva aasta nimetamine kultuuridevaheliseks dialoogi aastaks peaaegu pilkena.
Daamid ja härrad, mõned aastad tagasi teatasid nii Ameerika Ühendriigid kui ka Euroopa Liit, et nad ei tunnusta Kosovo iseseisvust.
Praegu ei ole seda teinud mitte üksnes Ameerika Ühendriigid, vaid ka paljud ELi riigid.
Seetõttu on selge, et riiklike üksuste ümberdefineerimise protsess eksisteerib ja jääb eksisteerima, et sellele ei ole globaalset lahendust ja et see kahjustab või hävitab suhteid algse riigiga.
Antud olukorras saab meil olla ainult üks eesmärk, ja see on ennetada verevalamist.
<D>
Austatud juhataja, nagu mu eelmine kolleeg, kes enne kõneles, tahaksin ka mina öelda, et mul on härra Barroso komisjoni presidendiks tagasivalimise suhtes samuti omad reservatsioonid.
Lõppeks on tema rohkem kui keegi teine pühendunud Euroopa integratsioonile, tihtipeale vastu Euroopa rahva tahtmist.
Ent ta tuli meie koosolekule, fraktsiooni ECR koosolekule, ning seletas, et pooldab nutikat reguleerimist.
Noh, muidugi on tekkinud palju kahtlusi selles suhtes, mida "nutikas reguleerimine” võiks tähendada.
Paljud inimesed arvavad, et nutikas reguleerimine on halb reguleerimine, või et ükski reguleerimine ei saagi eriti nutikas olla.
Kuid tahaksin temalt paluda, kui ta nutikat reguleerimist tõesti pooldab, et ta tagaks igale komisjoni poolt väljastatavale direktiivile nõuetekohase majandusmõju hinnangu.
Järgmisel aastal arutame siin täiskogul alternatiivse investeerimisfondi valitsemise direktiivi.
Komisjonil pole siiani õnnestunud läbi viia ühtki nõuetekohast majandusmõju hindamist - tegelikult nad väidavad, et seda ei saagi teha.
Kuidas on võimalik sellises olukorras üldse mingit nutikat reguleerimist korraldada?
Paluksin härra Barrosol selle üle veel kord järele mõelda.
<D>
fraktsiooni GUE/NGL nimel. - (EL) Hr juhataja, komisjoni ja nõukogu esindajad, te pole piisavalt selgitanud ega Euroopa Parlamenti piisavalt veennud.
Ameerika Ühendriikide valik allkirjastada eraldi lepingud ühenduse pädevuse alla kuuluvas küsimuses on ELile solvanguks ning seda tuleks ka selliselt kirjeldada.
Tšehhi Vabariigi valik leping allkirjastada on ühenduse pädevuse rikkumine.
Mitte kellelgi ei ole õigust anda Euroopa kodanike andmeid ameeriklastele või kellelegi teisele ilma ELi- ja Euroopa Parlamendi poolse kinnituseta.
See jääb väljapoole broneeringuinfo sisu.
Nõukogu liikmed, ma palun teil seetõttu tähele panna, et seotud pole mitte ainult uued liikmesriigid.
Kuigi Kreeka oli üks 15 esimese ELi liikmesriigi seas, vajavad Kreeka kodanikud endiselt Ameerika Ühendriikidesse reisimiseks viisat.
Peame selle lõpetama, kuid ühise lähenemisviisi kaudu, mitte rikkudes kodanike isikuandmete kaitse põhimõtteid.
Palun lisage see oma lõplikku seisukohta.
<D>
(SV) Lugupeetud juhataja, ma sooviksin tänada raportööri tema olulise raporti eest.
Olen veendunud, et kõige parem on selle kriisi vastu võidelda ulatuslikuma vabakaubanduse ja üleilmastumise, mitte aga protektsionismi abil.
Seega peab Euroopa hoidma oma turud avatuna, et võidelda majanduslangusega, stimuleerida majanduskasvu nii Euroopas kui ka mujal maailmas ning seeläbi vähendada vaesust.
Mõne päeva pärast toimub Tenerifel AKV-ELi parlamentaarse ühisassamblee kohtumine.
Minu kolleegid AKV riikidest juhivad sageli tähelepanu probleemidele, mida Euroopa Liidu subsideeritud põllumajandustooted nende riikide turgudel tekitavad.
Nad vajavad kaubandust, kuid meie poliitika takistab põllumajandustoodete toimivate turgude tekkimist arenguriikides.
Volinik ütles, et Euroopa Liidul on olnud juhtroll, kuid me võiksime palju rohkem ära teha.
Küsimus on õiglases kaubanduses, austatud volinik.
<D>
Härra juhataja, volinik, aasta pärast Buddha munkade protestiavalduste brutaalset mahasurumist on rahvusvaheline üldsuse arvamus jagunenud küsimuse osas, kuidas maailma ühe kõige rõhuvaima režiimi suhtes käituda.
Ameerika Ühendriigid ja Euroopa kehtestavad rangemaid sanktsioone ning kuulutavad avalikult oma hukkamõistu inimõiguste rikkumiste üle, nagu me ka täna siin istungisaalis teeme.
Teisest küljest, Birma naaberriigid, nimelt ASEANi liikmesmaad koos Hiina, India ja Venemaaga hoiduvad Birma režiimi avalikust kritiseerimisest ettekäändega mitte sekkuda selle riigi siseasjadesse.
Sellepärast ma soovingi toetada seda, mida härra Matsakis varem ütles.
Euroopa Komisjon peab olema julgem ning peaks seda küsimust Hiina, Venemaa ja ASEANi liikmesmaadega aruteludes avalikumalt tõstatama.
Asja muudab keeruliseks ka Ühinenud Rahvaste Organisatsiooni tasandi tegevus, mis on osutunud täiesti ebaefektiivseks.
Enne viimast peaassambleed prognoositi Birma küsimuses läbimurret.
Seda läbimurret ei ole aga toimunud.
Euroopa Komisjon ja liikmesriigid peaksid astuma kindlaid samme, et tagada Birma küsimuses rahvusvahelise tasandi aktiivsem tegevus.
<D>
raportöör. - Härra juhataja, ma tahaksin tänada oma kolleege ja volinik Dimast kommentaaride eest.
Üks oluline asi, millest tahaksin rääkida, on see, et meie muudatusettepanekutes on väga hoolikalt püütud hoiduda jalgratta leiutamisest.
Kohtumised arvukate tööstusharu esindajate ja teiste sidusrühmadega on mulle kinnitanud, et paljudes riikides ja ettevõtetes juba kehtivad suurepärased süsteemid, mis vastavad paljudele, kui mitte kõigile, nõuetekohase hoolsuse süsteemi nõuetele.
Seepärast ei tohi lasta nende süsteemide kehtestamisele kulutatud vaeval raisku minna ja tekitada tarbetut täiendavat halduskoormust - see ei ole kindlasti meie soov.
Seepärast oleme olnud väga hoolsad ja võtnud kuulda häid nõuandeid, et pakkuda välja sõnastus, mis võimaldaks sobitada olemasolevaid süsteeme määruse raamidesse vajaduseta kehtestada täiesti uusi struktuure.
Me oleme suhtunud väga tõsiselt sõnumisse, et me ei tohiks olla ebaproportsionaalsed, panna kaubandussüsteemi erinevatele osalistele liialt suurt koormat, ja just seda nõu me püüamegi järgida, s.o veenduda, et kõigil kaubandussüsteemi osalistel oleksid omad kohustused ja et me ei asetaks kõiki kohustusi nende õlgadele, kes tooted esimest korda turule viivad.
See näib ebaproportsionaalne.
Ma arvan, et mõistlikum oleks, kui igaühel oleks oma roll.
Ma lisan, et tööstusharu ise toetab tegelikult paljusid meie ettepanekute elemente.
On üsna irooniline, et mitmes mõttes näib tööstusharu ise selles valdkonnas palju ambitsioonikam kui komisjon.
Ma olen kuulnud otse tööstusharu esindajate suust, kui väga nad hindavad mitte üksnes seda, et keskkonnakomisjoni aruanne annab neile palju suurema selguse selle kohta, mida neilt oodatakse, vaid ka seda õiglasemat ja tõhusamat kohustuste äsja kirjeldatud jaotust tarneahela erinevate lülide vahel.
Mis puutub Euroopa ettevõtjatesse, siis tahaksin väga selgelt öelda, et meie ettepanekutega täiendatud määrus on vastutustundlikele Euroopa ettevõtjatele üksnes kasuks, sest suur osa neist juba teevad seda, mida neilt palutakse, ja määruse olemasolu ei võimalda teistel, mitte nii ausatel ettevõtjatel neid kahjustada.
Käesolevas raportis pole midagi, mis muudaks Euroopa ettevõtjate elu raskemaks.
Meil on mõned erimeetmed väiksemate ettevõtjate jaoks, nii et oleme väga tõsiselt suhtunud ebaproportsionaalsuse ohtu; ma arvan, et oleme seda esitatud raportis väga mõistlikult käsitlenud.
Lugupeetud volinik, kuulnud teie kommentaare keskkonnakomisjoni raporti kohta, jään kindlaks oma arvamusele, et komisjoni ettepanek on esitatud kujul pettumust valmistav ja nõrk ning ei saavuta seda, mida ta väidetavalt püüab saavutada.
Ma ei suuda mõista, kuidas saab kehtestada ebaseaduslikult ülestöötatud puidu müügi tõkestamiseks mõeldud õigusakti, kui vastavat tegevust ei tunnistata õigusrikkumiseks.
Viis, kuidas kogu komisjoni ettepanek on koostatud, on väga ebajärjepidev ja arglik.
Enamik Euroopa tarbijaid oleksid šokeeritud, kui kuuleksid, et ELil pole ebaseadusliku metsaraie kohta veel õigusakti, ja ma kaldun arvama, et kõik need, kes vastuseks komisjoni enese konsultatsioonile leidsid, et õigusakt on ainus viis, mille abil probleemi lahendada, ei märka komisjoni konkreetseid ettepanekuid, mille kohaselt nõuetekohase hoolsuse süsteemist kui sellisest piisab selleks, et lahendada meie ees seisvad probleemid.
Lõpetuseks tahaksin - võib-olla teie teenistuste kaudu, lugupeetud volinik - avaldada nõukogule survet töö kiirendamiseks, sest me tahame kuulda nõukogu ühisseisukohta enne suve, et saaksime teemaga sügisel kiiresti jätkata.
Nagu varem öeldud, lootsime tõepoolest esimesel lugemisel kokkuleppele jõuda.
Parlament tegi kõik endastoleneva, et see nii läheks.
Ausalt öeldes on äärmiselt kahetsusväärne, et nõukogu ei ole suhtunud asjasse võrdse tõsidusega ega tegutsenud võrdse kiirusega, ent loodetavasti tohin teid, lugupeetud volinik, veel kord paluda teha kõik, mis on teie võimuses, et nõukogu tegutseks selles küsimuses kiiresti.
<D>
fraktsiooni PSE nimel. - (EL) Hr juhataja, volinik, täna peavad Euroopa Parlament, nõukogu ja komisjon otsustama Euroopa ühe kõige keerukama põllumajandusturu ühise korralduse tuleviku üle.
Euroopa Parlament avaldas arvamust tükk aega varem kui nõukogu ja see on tänu meie raportööri, hr Castiglione ja fraktsioonide jõupingutustele.
Volinik, sooviksin rõhutada teatud punkte, mida te peate arvestama nõukogu lõplikus otsuses veinituru ühise korralduse reformi kohta.
Esiteks, veinituru reformi ei saa viia läbi sellisel lineaarsel raamatupidamismudelil, mida kasutati suhkruturu ühise korralduse puhul, ja mida meil kaks kuud tagasi paluti uuesti läbi vaadata, sest see oli jõudnud ummikseisu.
Veinituru reform ei saa põhineda puuvilla- ja tubakaturu ühise korralduse ebaõnnestunud mudelil, kus rahalised vahendid viidi üle teise sambasse, ja mille tulemusena on nende kahe toote tootmine langenud ning maapiirkondades rahvaarv vähenenud.
Veiniturg vajab tugevat eelarvet juba esimeses sambas tugevdamaks meetmeid otse veinikasvatajate jaoks, keda kutsutakse üles parandama kvaliteeti ja jälgima oma toodangut, ning tugevdamaks kõikide veinide müügiedenduspoliitikat nii Euroopas kui väljaspool, aidates sel viisil kaasa toodangu jaotamisele turgudel.
Volinik, Euroopa Parlament soovib uut ühist turukorraldust, mis peab esmajärguliseks pigem agressiivset müügiedenduspoliitikat kui kaitsvat impordipoliitikat.
Euroopa Parlamendi raport kindlustab abi viinamarjakasvatajatele, kes kohaldavad meetmeid, et stabiliseerida varusid, tõsta kvaliteeti ja kaitsta keskkonda.
Turureguleerimismeetmed säilitatakse ja kohandatakse kehtivate vajadustega, näiteks nagu kõrvalsaaduste destilleerimine, mis on mehhanism nii kvaliteedi parandamiseks kui ka turu ja varude reguleerimiseks.
Raportis tehakse ettepanek võtta vastu mõistlik väljajuurimiskava, mis ei raiskaks väärtuslikke ühenduse vahendeid Euroopa veinisektori dünaamika vähendamiseks, ning mis fikseeriks veinikasvatajate toetussumma, arvestades piirkondlikku keskmist ilma 350 euro suuruse ülemmäära piiranguta hektari kohta.
Volinik, oleme arvamusel, et piirangud peab panema kõikidele meetmetele, mis tekitavad üleliigseid varusid, häirivad turutasakaalu ning kujundavad moondunud ja ebaausad hinnad teiste veinide arvelt.
Sotsiaaldemokraatide fraktsiooni nimel ja samuti isiklikult kui Katerina Batzeli, aplodeerin ma igale komisjoni poolt ette pandud meetmele, mis säilitab tasakaalu suhkruga rikastamise küsimuses, sest nagu on öelnud ka sotsiaaldemokraatide fraktsioon, oleme meie andnud oma panuse tasakaalustatud ettepanekule, et vältida üleminekuprobleemide tekkimist.
Sellest hoolimata peaks uus ühine turukorraldus rikastama ja samuti võtma arvesse tarbija veinialaseid teadmisi ning tõhustama märgistuspoliitika kaudu tarbijakaitset.
Muuhulgas on põllumajanduskomisjon täpsustanud CO2 protsendilise näidu muudatusettepanekus nr 166, teabe rahva tervise asjus muudatusettepanekus nr 157 ja teabe veini tootmise kohta hübriid- või geneetiliselt muundatud viinamarjadest zu Baringdorfi muudatusettepanekus.
Peaksime suurendama lugupidamist tarbija suhtes, kasutades märgistust, kus on toodud kasutatavate veinitootmistavade üksikasjad.
Volinik, me soovitame uut poliitikat kahe veinikategooria puhul: kategooria, mis kasutab geograafilisi tähiseid või päritolunimetust, ning lauaveinid.
Need on kaks erinevat toodet ja mõlemal on oma koht rahvusvahelisel Euroopa turul ning ma ei arva, et meil peaksid olema piirkondliku mõjuga eraldusjooned.
Lõpetuseks sooviksin ma öelda, et ühtse põllumajanduspoliitika reformi keerukust ei saa pidada ummikseisuks või institutsioonide ebaõnnestumiseks.
See on nii, volinik, selle toote kultuurilise dimensiooni tõttu, mida me peaksime oma ettepanekutes ka arvestama.
<D>
kirjalikult - (RO) Afganistani stabiliseerimine kujutab endast rahvusvahelise üldsuse kaitsepoliitika peamist võtmeküsimust ja võitlust terrorismiga.
Luhtumise korral võib seotus konfliktide vältimiseks ette võetava tegevuse ja otsustava sekkumise ning rahutagamisoperatsioonidega tulevikus lääneriikidele vastumeelseks muutuda.
Teiselt poolt võiksid ka afgaanid - kes nüüd kogevad kolmandat konflikti kümnendit ja kelle riik on alati olnud vahendiks, mida välised toimijad on oma vajaduste jaoks ära kasutanud - püsivast rahust kasu saada.
Sõjaväelised operatsioonid on vajalikud, kuid neist ei piisa Afganistani stabiliseerimiseks.
Selle protsessi jaoks olulist lahendust tuleks ka diplomaatilisel tasandil otsida ning koostöö Iraani, India ja Pakistaniga on hädavajalik, eriti piirialadel, kus elavneb mässuliste rühmituste tegevus.
Sel põhjusel on demokraatlike struktuuride tugevdamine äärmiselt oluline ja rahvusvaheline üldsus peaks võitlema Afganistani valitsuse tähtsuse vähenemisega, tõstes kohalikul ja piirkondlikul tasandil poliitilise süsteemi ja demokraatlike jõudude olulisust.
Afganistanis on Euroopa Liidul humanitaarabi jagava organisatsiooni maine, kuid selleks et mängida seal olulisemat rolli, peaksid eurooplased arvestama faktiga, et vaesuse ja ebastabiilsuse probleemi lahenduseks ei ole relvad ja vägivald, vaid pigem tegevus, mis toob afgaanidest elanikkonnale heaolu.
Selle lootusega hääletasin härra Brie raporti poolt.
<D>
Austatud juhataja, Iirimaa vastuhääl näitab, et enneolematu ja edukas eksperiment maailmapoliitikas - EL - on raskustes.
Kuid mis tahes referendumile peaks selleks, et ta tõesti rahva tahet kajastaks, eelnema teabekampaania.
Iirimaa puhul saame me seda mõõta Lissaboni lepingu poolt ja vastu tõstatatud argumentide vahetamise või selle vahetuse täieliku puudumise järgi.
Loomulikult kohustab demokraatia meid Iirimaa tulemust arvesse võtma ja seda me teeme.
Kuid võrdselt sellega ei saa demokraatiat kohaldada teiste õiguste arvelt, nimelt nende, kes on Lissaboni lepingu juba ratifitseerinud, ning mis kõige tähtsam: seda ei saa kurjasti kasutada selleks, et vähemus saaks enamuselt midagi välja pressida.
Ma kardan, et Iirimaa vastuhääl julgustab mitte ei heiduta olemasolevaid suundumusi mõned ühised poliitikad uuesti riigistada õigusliku vaakumi pikendamise kaudu, milles EL alates põhiseadusliku lepingu tagasilükkamisest on.
Ma lõpetaksin öeldes, et parlamendiliikmena, kes on pärit endisest kommunistlikust riigist, mis tegi suuri jõupingutusi, et liitu vastu võetud saada, oleksin ma väga nördinud nähes, et kommunism elab kauem kui Euroopa Liit.
<D>
- (PL) Proua juhataja, tarbija, kes maksab kokkulepitud hinda, on oma kohustuse täitnud.
Venemaa vastutab kriisi eest ja tema suhtes tuleks kohaldada sanktsioone, volinik.
Ukraina on selgelt seal vahel.
Kui Venemaa ei suuda Ukraina poliitilist suunda tunnustada, peab ta sellest üle saama, nagu ta sai üle poliitilise mõju kaotusest nõukogude bloki riikide üle.
Maailm muutub ja Venemaa peab lihtsalt selle asjaoluga leppima.
Venemaa etendus gaasi kinnikeeramisel tundus näitavat, et oma toote meile müümine teda ei huvitanud.
Vähemalt paistis nii.
Usun, et Venemaa peaks oma majanduse ja inimeste heaolu nimel turule ja oma mainele usaldusväärse partnerina tähelepanu pöörama.
Kahe osapoole teineteisest sõltuvus, ma rõhutan, on tõenäoliselt kõnealuse lepingu ja koostöö olulisim aspekt.
Ma usun, et lõpuks avastavad venelased selle tõe ja Euroopa arvestab Venemaad ning saab heaks vahendajaks.
<D>
kirjalikult. - (EL) Komisjoni ettepanek kehtestada taastuvate energiaallikate tootmiseesmärk 20% koguenergiast, mille peab saavutama iga liikmesriik ja mis tuleb lisada riiklikku tegevuskavva, oleks vastuvõetav, kui selle eesmärk oleks rahuldada inimeste vajadusi, vähendada energiasõltuvust, säästa energiat, kaitsta keskkonda ning tagada, et energiatooted oleksid riigi vara ja mitte kaup.
ELi suunised on siiski kavandatud investorite tulususe heaks ning kasutavad taastuvenergiat, et erakapitalile teed sillutada, tagades samal ajal taastuvenergia tulususe.
Kuigi taastuvad energiaallikad on loodusliku päritoluga ja ammendamatud ning annavad oma panuse saasteainete kasutamise vähendamisse, jätkatakse kasumi saamise nimel keskkonna hävitamist.
Näiteks on tuuleelektrijaamade kontrollimatu edendamine erakasumi saamiseks, isegi Natura 2000 kaitse all olevates piirkondades.
Selle tulemusena on keskkond silmakirjalik ettekääne, mis peidab energiasektori liberaliseerimist ja selle mõjusid inimeste huvidele.
Energiat on käsitletud pigem kui kaupa, mitte kui riigi vara.
Biokütuste puhul on provokatsioon kasutada toiduaineid energia tootmiseks ja mitte näljaste toitmiseks, samal ajal kui miljonid inimesed surnuks nälgivad.
<D>
fraktsiooni ALDE nimel. - (DE) Proua juhataja, kui arutamisele tulevad CO2 heitkogused, hakkame väga kiiresti autodest rääkima üksnes sellepärast, et tee inimese musta südametunnistuseni läheb tema auto kaudu.
Sellepärast soovivad proua Harms, fraktsioon Verts/ALE ja paljud keskkonnaorganisatsioonid eriti innukalt autodest rääkida.
Meil on tegemist täitmata jäetud vabatahtliku kohustusega - selles pole mingit kahtlust - ja seetõttu vajame õigusakte.
Meil ei ole muud võimalust.
See, mida te meile siin rääkisite selle kohta, proua Harms, kuidas autotööstus vabatahtlikku kohustust sihilikult ja strateegiliselt ründas, tundub mulle pigem otsitud ettekäändena.
Lubage mul teile lihtsalt meelde tuletada, et turg ei koosne üksnes toodete tarnijatest, vaid ka nende nõudjatest.
Me ise aitame samuti nõudmist luua, ja varsti, kui autoteenistus meid koju sõidutab, kasutame neidsamu autosid, mis ei vasta nõuetele, mida autotootjad täita lubasid.
Ma sooviksin näha fraktsiooni Verts/ALE esitatud algatust.
Kui teie kavatsused on auväärsed, siis palun korraldage nüüd nii, et parlamendi jaoks tellitaks väikesed autod, mis vastavad järgmise aasta vabatahtlikule eesmärgile.
Tulevaste õigusaktide puhul peame kindlasti tagama, et soovitud vähendamiseesmärkide valikut kinnitaks kulutasuvuse analüüs.
Sterni raportis, mida teile ja fraktsioonile Verts/ALE meeldib tsiteerida, proua Harms, on välja arvutatud, et 13 potentsiaalsest CO2 heite vähendamise meetmest on tegelikult kõige vähem tõhusad just kõige kallimate autode vastu suunatud abinõud.
Igaüks, kes esitab poliitilisi nõudmisi heitkoguste rangeks piiramiseks ja tõhusamate autode tootmiseks, peab aru saama, et arendus- ja tootmistsükkel kestab autotööstuses viis kuni seitse aastat.
Me seame töökohad ohtu siis, kui me ei suuda seda mõista, aga mitte seda tunnistades.
Seetõttu olen rahul, et meie raportöör on just seda teinud, öeldes, et ebareaalne on määrata varasemat tähtaega kui 2015.
Parlament valib homme hääletades esitatud ettepanekutest ühe välja, ja tuleb öelda, et ükskõik milline ettepanek valitakse, milline aasta määratakse ja missugune keskmine väärtus kehtestatakse, on see ikkagi rangem ja ambitsioonikam kui mis tahes muu kord maailmas.
Me ei tohiks seda unustada.
Meie autotööstuse prääniku ja piitsa vahel on äärmiselt peenike joon ja päeva lõpul peame olema väga tähelepanelikud tagamaks, et me ekspordiksime tõesti oma parimad tooted, aga loodetavasti mitte meie tööstuse.
<D>
keskkonna-, rahvatervise- ja toiduohutuse komisjoni arvamuse koostaja. - (DE) Hr juhataja, ilma läbipaistvuseta ei saa olemas olla Euroopa demokraatiat.
Brüssel on juba külge saanud maine, et lubab suurettevõtetel otsuseid teha ja niite tõmmata.
See on Euroopa ettevõtmisele ohtlik ja see on küsimus, mis tekitab suurt muret nii isiklikult mulle kui ka rohelistele tervikuna.
Euroopa Parlamendina on meil seetõttu kohustus teavitada oma valijaid oma kavatsustest järgmiste Euroopa valimiste lähenedes.
Meie ees on hea raport, kuid tumedad jõud tegutsevad selle nimel, et kõrvaldada kaks selle põhielementi.
Esiteks, nad tahavad vältida rahaasjade läbipaistvust.
Rahaasjade läbipaistvuseta ei saa me kunagi kindlad olla, kes on tegelikult kampaaniate taga.
Sain hämmastusega teada, et tegelikult on sotsialistide fraktsioon rahaasjade läbipaistvuse vastu, õõnestades seega ühte neid kahest põhielemendist.
Mis puutub teise õõnestatavasse põhielementi, siis parlamendis on inimesi, kes eeldavad, et juriste ei tohiks pidada lobistideks, isegi kui nad ei kaitse kohtus inimesi, vaid püüavad hoopis mõjutada Euroopa seadusandlust.
Lubage mul tsiteerida Brüsselis asuva õigusbüroo võrgulehte.
Seal öeldakse, et meid ei peeta hetkel nende õigusnormide alusel lobistideks,
"Seetõttu saab juristide tehtav lobitöö olema üha tõhusam ning õigusliku abiga on eesmärkide saavutamine tõenäolisem.
Alber & Geiger kui puhtalt lobitööle ja valitsussuhetele keskendunud õigusbüroo on teie käsutuses, et aidata teil saavutada teie eesmärgid ELis.”
(DE) Nagu näete, möönavad ka õigusbürood ise, et nad on lobistid.
Daamid ja härrad, see on vastuvõetamatu.
Kui lubame sel juhtuda, õõnestame me iseenda usaldusväärsust.
<D>
(PL) Härra juhataja, rahvusvahelises õiguses kasutatakse ladinakeelset põhimõtet: par in parem non habet imperium.
See tähendab, et riik ei saa mõista kohut teise riigi üle ega kehtestada teise riigi suhtes sanktsioone, et see jääb minevikku, see on ajalugu.
Rahvusvaheline üldsus, mida juhib kaine mõistus ja ratsionalism, on teinud tohutu kannapöörde.
Primitiivsed sanktsioonid, mida riigid üksteise suhtes vanatestamentliku "silm-silma, hammas-hamba vastu” kättemaksu põhimõttel kasutasid, on asendunud suurepärase kollektiivsete, organiseeritud sanktsioonide mehhanismiga, kusjuures mehhanismi kasutajate, aja ja viisi üle otsustatakse menetluse abil.
Mul on heameel, et Euroopa Liit töötab välja veelgi rafineeritumat mehhanismi sanktsioonide rakendamiseks, mis hõlmab ka olukorra ja süüastme arvestamist.
Tahaksin rõhutada kahte asja.
Ma pooldan arukaid ja intelligentseid ning mõistlikult kohaldatud sanktsioone, kuid olen vastu nn ennetavatele sanktsioonidele.
Minu arvates on ennetavad sanktsioonid õiguste kuritarvitamine.
Teiseks tahaksin, et me pööraksime suuremat tähelepanu ühiskonnale, meie kodanikele, teavitada neid sellest, et sanktsioonid ei ole primitiivne karistus, vaid loomulik, terve reaktsioon tõsisele õigusrikkumisele ning et nad on mõeldud demokraatia kaitsmiseks.
<D>
Härra juhataja, volinik, daamid ja härrad, raport, mida me täna arutame, käsitleb mõnesid ravimite müügilubade tingimuste muutmisega seonduvaid väga olulisi küsimusi.
Euroopa Parlamendi põllumajanduskomisjoni arvamuse koostajana tahaksin avaldada toetust komisjoni ettepanekule.
Praegu kuulub ainult väike osa ravimeid Euroopa õigusaktide kohaldamisalasse.
Siseriikliku müügiloa saanud tooteid variatsioone käsitleva ELi õigusaktiga ei reguleerita ja nende suhtes kohaldatakse seega erinevaid konkreetse riigi seadusi.
Ühelt poolt on see majanduslikult ebatõhus ja kulukas ning teiselt poolt takistab siseturu tõrgeteta toimimist.
Kõnealuse direktiivi rakendamine annaks ühtlustamiseks õigusliku aluse ning tooks patsientidele ja tööstusele suurt kasu.
See kiirendaks ka uusimate ravimite kättesaadavust kõikides liikmesriikides.
Ühtlustatud nõuete puudumine tähendab, et iga riik kohaldab oma riigi konkreetseid eeskirju.
Selline olukord suurendab bürokraatiat, tekitab tõkkeid, raskendab siseturu toimimist ning põhjustab ka erinevaid ohutuskriteeriume.
Erilist tähelepanu tuleks pöörata kuludele, mis liikmesriikide jaoks seoses uue õigusakti rakendamisega kaasnevad.
Ma ei usu, et liikmesriigid suudavad muuta oma siseriiklikke seadusi täiendavate muudatuste sisseviimiseks ette nähtud lühikese ajavahemiku jooksul, ning see tekitas suuri kulusid.
Õnnitlused raportöörile ja kutsun teid üles proua Grossetête'i raporti poolt hääletama.
<D>
See raport käsitleb aspekte, mis lähevad kaugemale tavapärasest toorainete ja toormaterjalidega kauplemisest.
Uue rahvusvahelise olukorra valguses võidakse mitmeid tootmisfaktoreid ja elemente vaadelda toorainena, siia kuulub ka energia.
Nende toodete hindade tõus on tõsiseks probleemiks Euroopa tööstusele, mis impordib neid väljastpoolt oma piire.
Turud vastavad nõudluse kasvule sellega, et üha enam tootjaid on silmitsi looduslike ja keskkondlike tingimustega ja nad reageerivad rahalistele spekulatsioonidele.
On murettekitav, et see rahvusvaheline olukord on kaasa toonud hindade taseme sellise tõusu, et need suudaksid nullida Euroopa majanduskasvu.
Kui see trend juba kinnistub, asendub ressursside pärast võitlemine surve ja puudustega, mis tõenäoliselt saavad väljakutseks mitme põlvkonna juhtidele ja mõjutavad kindlasti kaasaegse maailma valitsemist.
Selle raportiga kutsub parlament komisjoni üles WTO küsimuste hulgas tõstatama ligipääsu küsimust tooraineturgudele.
Eesmärgiks on saavutada WTO sisene vastastikkus ja üks sobiv suund.
Läbirääkimised selliste toodete üle ei tohiks kunagi toimuda allpool regionaalset tasandit, et tõhustada integratsiooni, arengut ja jätkusuutlikkust.
Spekulatsioonide ja konfliktide ennetamiseks peame tagama, et nimetatud ressursse omavad meie kaubanduspartnerid saavad oma kauba eest õiglase hinna.
<D>
Proua juhataja, härra volinik, daamid ja härrad, õiguskomisjon uuris põhjalikult kõnealust ettepanekut võtta vastu määrus ja mul on au olla vastava arvamuse koostaja.
Meie komisjoni ühehäälselt vastu võetud arvamuses esitatud ettepanekud said aga kodanikuvabaduste, justiits- ja siseasjade komisjonilt ainult osalise poolehoiu.
Sellegipoolest pean ütlema, et koos oleme püüdnud nõukogu esialgset ettepanekut ratsionaliseerida nii palju kui võimalik, lisades õiguskindluse elemente.
Kompromissettepanekud, mille kaks parlamendikomisjoni tänu proua Gebhardti abile heaks kiitsid - ma tänan teda -, on teretulnud ja need on tugevdanud põhimõtteid, mida mainisime, et määrus hakkaks toimima.
Sellega seoses tuleb märkida, et selle riigi asutused, kus pole lahutust ette nähtud ja kus ei tunnustata konkreetset abielutüüpi, ei pea antud abielu lahutama.
Aga ühes küsimuses lähevad arvamused endiselt lahku - proua Gebhardt mainis seda enne.
Põhiprobleem on see: kohaldatava õiguse valimine on juriidilises maailmas täiesti uus asi, sest tavaliselt ei ole seda võimalik teha, vaid valida saab ainult kohtunikku, mistõttu on see täiesti uus asi.
Milliste õiguste seast me tahame lubada valiku teha?
Kas võib valida mõne Euroopa Liidu 27 liikmesriigi õiguse või ükskõik millise maailma riigi õiguse?
Piir on tõesti olemas.
Selle on juba määratlenud avalik poliitika ja asjaolu, et konkreetses riigis ei saa kohaldada õigust, milles on sätestatud abielutüüp, mida seal riigis ei tunnustata.
Arvan, et kui me tõesti tahame õiguskindlust - mu vastuväide on tehniline -, kui me tõesti tahame juurutada võimaluse kohaldatavat õigust vabalt valida, kui me tõesti tahame järgida nõrgimat seadustikku - sest ärgem unustagem, et kohaldatava õiguse valimiseks peab olema üksmeel ja seda üksmeelt saab suuresti ka peale suruda -, kui me tõesti tahame luua Euroopa õigusruumi, siis oleks minu arvates hea, kui kõik need muudatusettepanekud oleksid sellised, et valida saaks vaid Euroopa Liidu 27 liikmesriigi õiguse vahel.
Kuigi me esitasime mitmeid muudatusettepanekuid, on nende sisu põhimõtteliselt sama, ja et see on tehniline muudatusettepanek, mis ei muuda meie üldist arvamust ettepanekust, siis palume kõigil parlamendiliikmetel lähtuda tervest mõistusest, et see muudatusettepanek vastu võetaks.
<D>
raportöör. - (ES) Härra president, nõukogu eesistuja, Euroopa Komisjoni asepresident, daamid ja härrad, Euroopa Parlamendi esindajad räägivad paljudes keeltes ja kuuluvad erinevatesse fraktsioonidesse, kuid meid ühendab seesama soov: viia Euroopa Liitu edasi, sõlmides Lissaboni lepingu, lepingu, mis sisaldab õigusloomega seotud kaasotsustamist, liitu kui juriidilist isikut, ühenduse suuremat pädevust sise-, õigus- ja välispoliitikas ning liikmesriikide parlamentide osalust.
Me soovime rohkem demokraatiat ja suuremat tõhusust.
Avaldame kahetsust asjaolu üle, et puudub suurem läbipaistvus, kuid see on osa valitsustevahelise konverentsi meetoditest.
Pean ütlema, et juristid - eriti parlamendi omad - on võimaldanud meil hieroglüüfe tõlgendada ja harjutus on meile hästi ära kulunud.
Sooviksin paluda nõukogu eesistujal kinnitada parlamendile midagi, mis minu arusaamist mööda on väga selge lubadus.
Kodanikud, kes väga ebaõiglaselt alandati Euroopa Liidu toimimise lepingu juurde, on tagasi pöördunud Euroopa Liidu lepingu juurde, sõnastuses, mis sellel oli olnud Maastrichti lepingust saadik.
Meie kui kodanike esindajate jaoks on see fundamentaalne küsimus.
Pean tunnistama, et ebatavalise poliitilise selguse žestina teatas nõukogu eesistuja ise meile, et see on võimatu, kuid see on saavutatud: see on esimene tähtis saavutus.
Teine on põhiõiguste harta, mis on Euroopa kodanike identiteedi sümbol.
Vaadake, tegemist pole deklaratsiooniga - number 11; samuti pole see protokoll: see on harta, mille üle me siin järgmisel kuul hääletame, ametlikult, koos kolme ühenduse institutsiooni presidentidega, enne kui alustame ratifitseerimisprotsessi.
Harta muutub õiguslikult siduvaks, ja ma ütlen seda, sest ma usun, et on tähtis, et see täna protokollitaks, sest ma arvan, et need on absoluutselt möödapääsmatud tingimused Euroopa Parlamendi jaoks, selle lepingu toetamise tingimused sine qua non.
On ka muid elemente, mille kohta me arvame, et edasiminek on võimalik.
Minu kaasparlamendiliige Elmar Brok nimetas andmekaitse teemat, mille kohta võib öelda, et kui üldse mõni teema on tundlik, siis just see.
On veel mõned elemendid, mis on meie jaoks väga tähtsad.
Üks neist on sotsiaalpartnerite vaheline dialoog - mis ebaõiglaselt taandati Euroopa Liidu toimimise lepingusse - ja teine tähtis küsimus, mille kohta me usume, et me oleme abiks, toetades usaldusega seotud probleemide lahendamist, on pakkuda kindlust sellise deklaratsiooni kaudu, nagu Ioannina kompromiss, mis juba kehtib, kuid ei peaks enam kauem kehtima.
Me ei arva, et oleks mõtet liidu lepingule, mis toimib enamuse ja kvalifitseeritud häälteenamuse kaudu, lisada ühehäälsuse elemente, mis protsessi täiesti hävitaksid.
Ma mainisin Viana do Castelos, nagu president mäletab, et tuumapommi on mõtet omada siis, kui seda ei kasutata.
Kui seda kasutada, siis hävitab see kõik.
Ja ma arvan, et see on tähtis hoiatus.
Härra president, see on parlamendile tähtis teema ja ma arvan, et räägin parlamendi enamuse ja enamiku liikmesriikide nimel ning väga selgelt nende nimel, kes ratifitseerisid põhiseaduse lepingu, mille me ohverdasime selleks, et saavutada ühehäälsus, ja nüüd on väga tähtis, et me kõik töötaksime koos vastastikuses usalduses ja solidaarsuses, et saavutada ratifitseerimine.
Kui ei, siis leiame end väga raskes olukorras olevat.
Ma arvan, et me peame jääma kindlaks oma lubadustele.
Tänan teid väga, härra president.
<D>
kirjalikult. - (DE) Euroopa Rahvapartei (Kristlike Demokraatide) ja Euroopa Demokraatide fraktsiooni koordinaatorina kodanikuvabaduste, justiits- ja siseasjade komisjonis, tahaksin selgitada enda häält ja oma kolleegide oma.
Kõik fraktsioonid on ühinenud võitluses rassismi ja igasuguse etnilisel alusel diskrimineerimise vastu ning inimõiguste kaitsmisel.
Ei ole kahtlust, et ka PPE-DE fraktsioon soovib, et sündmustele Itaalias heidetaks valgust.
Resolutsioonis tugineme me peamiselt ajakirjanduses avaldatule ja organisatsioonide ja üksikisikute dokumentidele ja tunnistustele.
Enamik parlamendiliikmeid ei suutnud ise olukorrast pilti luua.
Itaalia ametivõimud on kutsunud parlamendiliikmeid Itaaliasse, et nad saaksid rohkem teada ning on samuti pakkunud, et annavad tulevikus informatsiooni.
Vastutav komisjoni volinik Jacques Barrot lubas esitada informatiivse raporti juuli lõpuks, ja meie fraktsioon oli väga huvitatud sellest.
Meie eesmärk oli, ja on siiani, eelkõige faktid korralikult selgeks teha.
Sellepärast tahtsime hääletamise resolutsiooni osas lükata edasi septembri osaistungjärguni.
Kahjuks lükati meie ettepanek ja rida muudatusettepanekuid tagasi, sellepärast hääletasime me nii, nagu me seda tegime.
PPE-DE fraktsioon jääb seisukohale, et põhjalik uuring oleks väärt rohkem kui see resolutsioon, mis võeti kiiruga vastu.
Meie oponentide eesmärk oli ainult pealkirjade saamine ajalehtedes ja nad tegid sellega karuteene inimestele, keda see protsess puudutab.
<D>
Proua juhataja, ma soovin alustuseks tänada erinevaid raportööre nende töö eest, eriti proua Krehli ja härra van Nistelrooijd.
Nad võimaldasid meie komisjonis laiapõhjalist konsensust saavutada.
Me tervitame ka Euroopa Komisjoni territoriaalset ühtekuuluvust käsitlevat rohelist raamatut, mis tõstatab mõned tähtsad küsimused.
Esiteks, ühtekuuluvuspoliitika on tähtis vahend Euroopa Liidu tasakaalustatud arengu tagamiseks, lükates tagasi kõik nende poliitikate riiklikule tasandile tagasi viimise katsed.
See sisaldab ka nüüdseks juba lõppeva arutelu käivitamise põhjuseks olnud territoriaalse ühtekuuluvuse uut mõistet, mida tuleb arvesse võtta.
Seda on kohandatud vastavalt uutele väljakutsetele, milleks on globaliseerumise mõjud, kliimamuutus ja demograafilised muutused.
Viimase ühtekuuluvusraporti arvud näitavad, et kuigi piirkondadevahelised erinevused on vähenemas, vastates seega lähenemispõhimõttele, tuleb meil nüüd uue küsimusega tegeleda, milleks on piirkondadevaheliste erinevuste püsivus.
Selle tulemusel tuleb meil finantseerimise abikõlblikkuskriteeriumide määramisel kaaluda peale lihtsalt inimese kohta näidatud sissetuleku ka teatavate aspektide arvessevõtmist.
Lisaks, mõiste "territoriaalne” kaasamise suhtes peame me olema teadlikud vajadusest võtta arvesse teatavate piirkondade eripärasid, nagu nende geograafiliselt ebasoodsad tingimused, kauged asukohad või rahvastikukadu teatud piirkondades.
Ühtekuuluvus on Euroopa projekti üheks kõige silmapaistvamaks edusammuks.
Hispaania on selle kohta selgeks näiteks, arvestades selle kogetud majanduslikku ja sotsiaalset arengut.
See on suund, mida me peame jätkama, et tagada kõikidele eurooplastele võrdsed võimalused, hoolimata nende elukohast.
Euroopa Liit koosneb paljudest erinevatest piirkondadest, koos neid rikastavate ja sellele projektile mõtte andvate erinevustega.
Kui me peame siiski ühtekuuluvuspoliitika suhtes midagi nõudma, siis on selleks vajadus pakkuda oma piirkondadele kõiki vajalikke vahendeid, et tagada võrdsed võimalused nende arenguks ja majanduskasvuks.
<D>
(DE) Härra juhataja, daamid ja härrad, minu arvates on paljugi öeldust tõsi, kuid paljugi sellest on ka vale.
Me peame kinni hoidma kolmest asjast.
Esiteks, juhuslikult inimrühmade valimine nende kohta käiva isikliku teabe kogumiseks on ebaseaduslik nii üldiselt kui ka Itaalia põhiseaduse kohaselt.
Teiseks, see tähendab, et laste, näiteks romi laste heaks võetavad kaitsemeetmed tuleb võtta Euroopa Liidus ja Itaalias kehtivate õigusaktide raamistikus.
Kolmandaks helistas mulle tund aega tagasi Itaalia välisminister Franco Frattini ütlemaks, et ta soovib öelda - vähemalt minu fraktsioonile -, et siseminister Robert Maroni on Cannes'is kohtunud volinik Barrot'ga.
Ma tean, et seal toimus kohtumine ka pädeva parlamendikomisjoni esimehe härra Deprez'iga.
Härra Frattini telefonikõnega ja härra Maroni avaldustega on Itaalia näidanud, et ta ei soovi võtta ühtegi õiguslikku meedet, mis oleks kuidagi vastuolus Euroopa õiguslike standarditega.
Volinik Špidla, seepärast ma eeldan, et te võtate volinik Barrot'ga ühendust, kui ta Cannes'ist saabub ning ma paluksin teil kohe pärast seda parlamenti teavitada, sest paistab, et Itaalia valitsus on aru saanud, et nende seni tehtud algatused ei ole kooskõlas Euroopa õigusega.
Kui nad teevad nüüd sellest õiged järeldused, pean ma seda väga tervitatavaks arenguks.
(Aplaus)
<D>
fraktsiooni GUE/NGL nimel. - (CS) Daamid ja härrad, ühinen nendega, kes õnnitlevad raportööri raporti puhul ning tänavad teda selle eest.
Olen temaga ühel meelel, et Euroopa peab eelisjärjekorras koostama kvaliteetse ja võrreldava statistika vabade töökohtade kohta.
Ühtlasi olen veendunud, et ei piisa, kui koguda kõnealust teavet vaid härrasmeeste kokkuleppe alusel ning kooskõlastatud ja kvaliteetse statistilise teabe tagamiseks, mis hõlmab kõiki liikmesriike, on vaja Euroopa tasemel võtta vastu õigusakt.
Vaid komisjon võib ühenduse tasemel koordineerida statistiliste andmete vajalikku ühtlustamist.
Toetasin hiljuti seda sama seisukohta, kui avaldasin arvamust ettepaneku kohta, mille teemaks on Euroopa Parlamendi ja nõukogu määrus rahvatervise ning töötervishoidu ja tööohutust käsitleva ühenduse statistika kohta.
Samuti jäin väga rahule raportööri, komisjoni ja eesistujariigi vaheliste läbirääkimistega.
Sellele järgnevad muudatusettepanekud täiustasid tunduvalt kõnealuse dokumendi kvaliteeti.
Sarnaselt teiste fraktsioonide variraportööridega oli minulgi rõõm kirjutada alla fraktsiooni GUE/NGL nimel.
Kõnealuste kompromissettepanekute seast soovin tõsta esile ettepanekut, millega tehakse suur panus statistiliste andmete kogumisse vähem kui 10 töötajaga ettevõtetes, samuti seda ettepanekut, mis eristab tähtajalisi ning alalisi töökohti ning ettepanekut, millega tagatakse ligipääs kõnealustele andmetele võimalikult paljude Euroopa kodanike jaoks.
Lõpuks lubage öelda, suhtun soosivalt kõnealusesse kvaliteedi hindamise kriteeriumisse, sest ainult asjakohane, täpne, ajakohastatud ja mõistetav teave vabade töökohtade kohta aitab ühenduses võidelda töötusega.
<D>
(HU) Lugupeetud juhataja, komisjoni president, nõukogu eesistuja!
Euroopa tippkohtumisel saavutatud kokkulepe oli praeguse Ungari eesistumise esimene suur poliitiline edusamm.
See on eelkõige võit konservatiividele ning ja kokkuleppe rakendamine sõltub üksmeelest.
Sel põhjusel on asjaolu, et neli konservatiivide valitsusega riiki ei aktsepteerinud laiendatud euroala pakti, kahetsusväärne ja selgitamist vajav.
Kahetsusväärne ja tuuleliplik on soovitada teistele midagi, mida me eesistujana ise vastuvõetavaks ei pea.
Kes jääb välja, see jääb kõrvale.
Riigist, mille eesmärk ei ole mitte teadmistel ja konkurentsivõimel, vaid odavatel palkadel ja maksukonkurentsi võitmisel põhinev läbimurre, saab isegi keskpikas perspektiivis Euroopa Liidu vaestemaja.
Kuna ma mainisin maksukonkurentsi, siis kuidas selgitavad komisjoni president ja ülemkogu president seda, et ülemkogu ei arutanud maksuparadiiside küsimust?
Kas te leiate, et see ei ole Euroopa kodanike jaoks probleem?
Te eksite!
Ootame ülemkogult ja komisjonilt palju suuremaid edusamme!
Lubage mul peatuda ka Jaapani loodusõnnetusel ja sellele järgnenud tööstuskatastroofil.
12 000 inimest on surnud, 17 000 teadmata kadunud, sajad tuhanded on kodutud ja miljonid ilma tööta.
Euroopa Liit, kus solidaarsust rikkuseks peetakse, peab aitama.
See katastroof kõigutas maailma energia- ja toormaterjaliturgusid.
See määrab pikaks ajaks poliitilise ja majandusliku keskkonna.
Maailma tuumaohutuse parandamine on vältimatu.
Seda võimaldavate eeskirjade koostamine on vältimatu.
Investeeringute edendamine teadus- ja arendustegevuses ning Euroopa energiapoliitika mitmekesistamine on vältimatu.
Need eesmärgid, lugupeetud komisjoni president ja ülemkogu president, on 2020. aasta eesmärkides juba formuleeritud.
Ülemkogu ja komisjoni ülesanne on rajada nendeni viiv tee ja luua vajalikud ressursid.
Soovime teile selles edu!
<D>
Esiteks sooviksin vastata härra Goebbelsi küsimusele, miks eraldas Euroopa Keskpank rohkem raha kui USA keskpank.
Sellepärast, et ELi majandus on praegu maailma suurim.
See on suureks väljakutseks meile kõigile.
Asjaolu, et OECD ja Euroopa Komisjon samal päeval hindasid erinevalt turu finantsprobleemide võimalikke tulemusi, oli minu jaoks üllatav ja kurb.
See tähendab, et Euroopa Komisjon peaks tõenäoliselt muutma oma majanduse hindamise mudeleid, eriti kuna need tõenäoliselt põhinevad matemaatilistel meetoditel.
See teeb murelikuks, sest majanduspoliitika ennustamine on keeruline ja selleks kasutatavad instrumendid peavad olema paindlikud.
Mida peaksime me nüüd uute väljakutsetega kohtudes tegema?
Ma ei sooviks siinkohal tekkivaid probleeme kommenteerida - minu kolleegid on seda väga hästi teinud.
Sooviksin lihtsalt rõhutada ühte asjaolu.
Esiteks kriis tekkis ELis aetud agressiivse rahapoliitika tagajärjel, kui püüti lahendada internetimulli tekitatud probleeme.
Seega ei saa me mõjutada kolmandate riikide mitmesuguseid otsuseid.
Me saame tugevdada dialoogi ja koostööd järelevalveasutustega, kuid siin seisab Euroopa Liidu ees dilemma: praegu toimub finantsinstitutsioonide globaalne ühinemine ja on võimalik, et tulevikus pole meil enam ühtset turgu.
Väärtpaberite valdkonnas on meil atlandiülene turg; võib-olla tekib kindlustuse vallas mingi teistsugune turg.
See tähendab, et me peame otsustama, kas me käsitleme Euroopat ühtse turuna ja nõuame kõigi lepingute sõlmimist Euroopa tasandil.
Kas me saame nõustuda pilootprojektidega, kui mõni meie turgudest astub maailmaareenile iseseisvalt?
Me peame selles osas kokku leppima, vastasel korral on seda kriisi väga raske hallata.
Sooviksin veel üht asja rõhutada.
Finantsturge tehakse praegu ümber.
Makseteenuste direktiivis me ise tunnustasime pangandusväliste asutuste rolli.
Me peame tunnistama, et tekkimas on mitmesugused islamipangad ja fondid ja lõpuks, et finantsturule sisenevad kauplemisvõrgustikud.
Seega vajame ka pangandusväliste asutuste reguleerimist - ühist reguleerimist, mis annaks nii pangandus- kui pangandusvälistele asutustele samad mängureeglid.
Selline on tänapäeva reaalsus.
Kolmas teema, mida ma rõhutada sooviksin, on see, et me võtame aluseks ainult riskantsed mudelid.
See riskihinnangu põhimõte on osutunud väga subjektiivseks ja seepärast on mul kahtlusi Solvency II ja Basel II direktiivides.
Me ei saa reitinguagentuure usaldada, me võime neid kritiseerida, kuid probleem jääb alles.
Me peaksime usaldama turuinstrumente - s.o likviidsust.
Kui me ei saa mõnda väärtpaberit turul müüa, või kui nendega kaubeldakse harva, siis ei saa ükski reitinguagentuur neid hinnata.
Seda tuleks õigesti mõista ja me peame vähendama oma õigusaktide sõltuvust reitinguagentuuride arvamustest.
Lõpetuseks sooviksin kindlasti öelda, et finantsasutusi päästa pole vaja.
Võin öelda oma kogemustest pärast Leedu finantskriisi, et kui pankurid veedavad mõne nädala vanglas, siis mõistavad nad väga kiiresti, kuidas panku juhtida.
(Juhataja katkestas esinemise)
<D>
Härra juhataja, ettepanek vastu võtta nõukogu määrus Atlandi ookeani idaosas ja Vahemeres hariliku tuuni varude taastamise mitmeaastase kava kohta viib ellu Rahvusvahelise Atlandi Tuunikala Kaitse Komisjoni (ICCAT) poolt 2008. aasta novembris toimunud aastakoosolekul ühehäälselt vastu võetud siduva otsuse.
Nagu juba sedastatud, peaks see määrus jõustuma enne aprillis algavat kalapüügihooaega, mis tähendab, et Euroopa Parlamendi kohustuslik konsultatsioon tuleb teostada selle täiskogu istungjärgu jooksul.
Me sooviksime aidata kaasa nõukogus tõhusale poliitilisele kokkuleppele jõudmisele seoses selle teemaga, mis on meie arvates äärmiselt tähtis ning väärib meie suurt tähelepanu.
Sellepärast tuligi parlamendi kalanduskomisjon välja selle kiirmenetlusega ning toetas seda ühehäälselt.
Iga-aastased püügikavad, kalapüügihooaja lühendamine, järelvalvesüsteemi tugevdamine, Vahemere kudemisalad, ICCATi vaatlejate kohalolek seinnoodapüügis ja tuuni kasvandustes - kõikide selles määruses sisalduvate meetmete eesmärgiks on tagada vastuvõetud korraldusmeetmete järgimine ning kõikides etappides jälgimine.
Ma arvan, et need annavad häid tulemusi.
Minu arvates on oluline mainida, et iga lepinguosaline peab edaspidi esitama Atlandi ookeani idaosas ja Vahemeres tuuni püüdvate kalapaatide ja seisevnootide kohta püügikava, kus on muu hulgas ära märgitud üle 24meetrised püügiloaga kalalaevad ning kehtestatud meetmed, mis tagavad individuaalkvootidest kinni pidamise.
Veel üheks tähtsaks meetmeks, mis tuleb vastu võtta, on kalapüügihooaja lühendamine ja keeluperioodi pikendamine seinnootade, õngepüügilaevade, elussööta kasutavate ja veoõngetega laevade, pelaagilise püügi traalerite ning harrastuspüüdjate jaoks.
Tähtsad on ka kohandamise kavad ülemäärase võimsusega laevastikega ning hariliku tuuni nuumamisega tegelevate kasvandustega riikidele.
Daamid ja härrad, ma olen viimastel päevadel palju tuuni kohta lugenud ning ma sooviksin järelejäänud lühikese aja jooksul mõned küsimused tõstatada.
Lisaks kõrge turunõudluse ja kalapüügiriikide kattuvate huvide vastu võitlemiseks peaaegu olematule regulatsioonile jätavad mitmete erinevate faktorite koosmõjud hariliku tuuni, mis on tänapäeval väga nõutud liik, sellisesse ohtlikku olukorda.
On tõsi, et Euroopa Liit, või pigem kolm liikmesriiki (Prantsusmaa, Hispaania ja Itaalia) koos püüavad poole kogu maailmas püütavast harilikust tuunist.
Seepärast on ülioluline, et Euroopa Liit oleks võimeline ICCATit statistiliste andmetega varustama, mis on oma kvaliteedilt kalapüügiga ja sellele tehtud jõupingutustega samaväärsed, mitte kehvemad, kuna statistika on hädavajalik, kui me soovime läbi viia teadusuuringuid, et leida vastuseid tänapäeval hariliku tuuni bioloogia ja ökoloogia poolt tõstatatud küsimustele või vajadustele, mis kujutab endast keerulise väljakutsega teadusuuringut.
Kui me tahame seda liiki päästa, peame selle kohta võimalikult palju teada saama.
Seepärast on minu arvates kõik andmekogumise ja statistikaga seonduv eriti tähtis.
<D>
(ES) Proua juhataja, lugupeetud volinikud, hiljutine olukord seoses Venemaa ja Ukraina ning gaasitarnetega näitas selgelt, et rohkem kui kunagi varem peame me mitmekesistama tarneallikaid ja tõhustama ühendusi liikmesriikide ja tootjariikide vahel.
Komisjoni ettepanekud viivad meid selles suunas, kuid suurema tõhususe huvides peaksid need hõlmama ka meie mandri lõunaosa, sealhulgas minu kodumaa Hispaania potentsiaali; mul oli hea meel kuulda voliniku tänast sellekohast viidet.
Hispaania on liikmesriik, mille tarneallikad on kõige mitmekesisemad nii riikide arvu mõttes - me veame gaasi sisse kümnest riigist - kui ka tarnevormide poolest.
Seetõttu on minu kodumaa suurepärane varustusplatvorm Euroopa Liidu jaoks.
Hispaaniasse jõuab Alžeeriast gaasijuhtme kaudu saabuv gaas ning veeldatud maagaas Nabuccoga võrreldavas mahus, kuid madalama hinna ja paremate tarnetähtaegadega.
Seda platvormi Euroopa Liit aga praegu kasutada ei saa, sest puudub ühendus Prantsusmaaga.
Härra Piebalgs, Medgas peaks olema Euroopa Liidu üks prioriteete ja samavõrd tähtsaks tuleks pidada meie saartealaga seotud eriprobleeme.
Kui Pürenee poolsaar kannatab selgelt energiaisolatsiooni tagajärgede all, siis saared, näiteks Baleaarid, kust mina pärit olen, peavad taluma lausa kahekordset isolatsiooni.
See on väga ebaõiglane nende saarte elanike suhtes, sest meil, eurooplastel, on võrdsed õigused.
Ma palun siiralt, härra Piebalgs, et te kaaluksite otsuste tegemisel ja eesmärkide seadmisel saarte erilist olukorda.
Lõpetuseks tahaksin tänada raportööri tema töö eest.
<D>
- (PL) Härra juhataja, volinik, asjaolu, et valimisi vaatlevad tunnustatud institutsioonid, parandab valimiste õhkkonda ja mõnikord isegi aitab kinnistada märkimisväärseid muutusi, nagu juhtus näiteks oranži revolutsiooni käigus Kiievis.
Vaatlemine on selgelt kulukas ettevõtmine, kuid see on õigustatud, sest ühelt poolt õpetab see demokraatiat ja teiselt poolt aitab meil hinnata konkreetse rahva poliitilist teadlikkust ja hinge.
Mul on mõned ettepanekud, kuidas muuta missioone tõhusamaks ilma ülearuste kulutusteta.
Esiteks, me peaksime lähetama inimesi, kes oskavad kohalikku keelt.
Kui see ei ole võimalik, saab vaatlejate rühma moodustada selliselt, et selles kasutatakse ühtainsat töökeelt (prantsuse või inglise), millesse tehakse tõlked, ja mis omakorda tähendab, et kaasa tuleb võtta tõlgid valitud keelde tõlkimiseks.
Niipalju kui võimalik, oleks kasulik värvata teiste riikide vabatahtlikke, näiteks üliõpilasi või valitsusväliste ja üliõpilasorganisatsioonide liikmeid.
Miks?
Mida rohkem vaatlejaid on kohal, seda paremini asi laabub.
Isegi kui me kuuleme mõnikord iroonilisi märkusi, näiteks Aafrikas, et neil pole rohkem koloniste vaja, lõpeb asi sellega, et kontaktid ja ühistegevus valijatega mõjutab neid tunnustama missiooni ja ühtlasi demokraatliku toetuse sellist vormi.
Seal, kus inimõiguste olukord teeb muret, astuvad Euroopa Rahvapartei fraktsioon (Kristlikud Demokraadid) ja Euroopa Demokraadid meie poolt samme tagamaks, et inimesed, kes elavad eriti haavatavates maailma piirkondades, oleksid teadlikud oma õigustest ja suudaksid nende eest võidelda.
Selleks on vaja pidevat koolitust.
Teist võimalust ei ole.
Ma lõpetan, öeldes, et ilma põhiliste inimlike väärtusteta ja õigusteta võib demokraatia olla puudulik lahendus, kui mitte valitsemise karikatuur.
<D>
- (FR) Proua juhataja, Euroopa tekstiili- ja rõivatööstussektorit on üleilmastumise kahjulikud mõjud viimase paari aasta jooksul valusalt tabanud.
Hoolimata ikka veel valusatest haavadest mitmes Euroopa piirkonnas, on see sektor praeguseks suutnud suunda muuta, eeskätt tänu tehniliste ja uuenduslike tekstiilimaterjalide väljatöötamise kaudu.
Ärgem siiski õõnestagem selle tööstusharu taastumisvõimet oma loiduse ja hooletusega.
Euroopa Liit peab tõesti säilitama poliitilise tahte luua oma äriühingute jaoks kooskõlastatud konkurentsiraamistik, olles valvas ja võttes praktilisi ja tõhusaid meetmeid, kui see peaks vajalikuks osutuma.
Selleks, et Euroopa Liit saaks seda teha, peate teie, lugupeetud volinik, jätkuvalt jälgima Hiinast imporditavate toodete tollistatistikat ning peate seda sektorit kõige uuematest muutustest teavitama.
Me peame olukorda hoolikalt jälgima ja peame olema reageerimisvõimelised.
Euroopa Liidul on selleks vahendid olemas: kaubanduse kaitsevahendid on selliste vahendite ideaalseks näiteks.
Seetõttu püüan jätkuvalt selgeks teha, et Euroopa, mis kaitseb, ei ole protektsionistlik Euroopa.
Lugupeetud volinik, minu mure põhineb aga sellel, et enneolematult on kasvanud võltsitud tekstiili- ja nahatoodete konfiskeerimine, selliste toodete konfiskeerimine, mis on immutatud asovärvide või nikliga ja mis seavad järjest rohkem ohtu Euroopa tarbijate ohutuse ja tervise.
Nagu võite hästi ette kujutada, on tegemist nähtusega, mis ei kao koos majanduskriisiga, milles me praegu oleme.
Seetõttu palun teil teha koostööd liikmesriikidega, et rakendada võimalikult kiiresti neli aastat kestev võltsimise ja piraatluse vastu võitlemise tegevuskava ning luua Euroopa võltsimisvastase võitluse vaatluskeskus ja tugevdada Euroopa tollisüsteemi.
Kolmandatest riikidest pärit kaupade päritolu märkimise kohustuslikuks muutmine, tollikontrollimenetluste ühtlustamine ja intellektuaalomandi õiguste rikkumise karistamine kohtu alla andmise kaudu - need on need võitlused, mida peame oma ettevõtete, töökohtade ja Euroopa kodanike nimel pidama.
<D>
fraktsiooni PSE nimel. - Härra juhataja, endise raportöörina leian ma määruse nr 1049/2001 kohta, et see arutelu on väga huvitav.
Minu meelest on veider, kuna ma tean, et tänases arutelus osalejad on täielikult avatusele ja läbipaistvusele pühendunud, et põhjusena, miks ei ole veel piisavalt tehtud, tuuakse ette, et on tarvis rohkem aega.
See on vastuvõetamatu.
Ainult 30% Euroopa elanikkonnast usuvad Euroopa Liitu.
Mispärast?
Sellepärast, et nad tunnevad end täiesti väljajäetuna sellest, mis on nende nimel tehtud.
Ja hämmastav on see, et meil on ette tuua üks positiivne näide.
Miks on nii, et institutsioon tuleb kriiskava ja põtkivana vägisi Euroopa Kohtusse tirida, et ta teeks seda, mis on õige?
Peame tegema rohkem kui lihtsalt seletama.
Volinik Wallström, ma tean, et olete neist argumentidest sama ärritatud ja väsinud kui minagi, kuid sellest lihtsalt ei piisa, kui öelda, et vajame rohkem aega.
Meil on tegelikult tarvis oma kodanikele näidata, et me seletame neile peale selle, miks me teeme asju ja mida me teeme, ka seda, kuidas me neid teeme ja millise õigusnõustamise põhjal me tegutseme.
Kui me seda ei tee, siis jätame inimesed Euroopa projektist välja.
Täna õhtul on siin väidetud, et mõnede küsimuste puhul ei ole niisugune asi võimalik põhjusel, et näiteks dokumentide definitsioon on ebatäpne.
See ei ole sugugi ebatäpne.
Tegelikult on see hea definitsioon.
See tähendab, et need kolm institutsiooni või agentuurid peavad kõik oma valduses olevad, saadud või koostatud dokumendid välja panema.
Ja dokumendid ise on selgelt määratletud.
Nii et meil peaks olema vaprust, et omada avatud registrit.
Ei ole vaja sellist labürinti, nagu meil on praegu, milles ühte registrisse sisenedes pole võimalik pääseda edasi kõigisse teistesse registritesse või teiste linkide juurde.
Praegusel hetkel on meil kodanikud, kes lähevad labürinti.
Lubagem neil kodanikel kolme institutsiooni uksest sisse astuda ja laskem avalikul arvamusel ennast uurida.
Ütlen teile nüüd, et kui me ei hakka õigesti käituma, siis tehakse juunis valimistel otsus nende äärmusparteide kasuks, kes ei poolda Euroopa Liitu ega tema institutsioone.
Aeg hakkab lõppema.
Tegutsege ometi!
See pole võimatu.
<D>
(FI) Hr juhataja, see resolutsioon on oluline ja meil on oma põhiseisukoht selle suhtes.
Käesolev olukord on sama tormine nagu Bermuda kolmnurk ning sõltumine, kliimaprobleemid ja hinnad, mida vaesed ei suuda maksta, panevad mere lainetama - ärgem unustagem spekulante ja toiduainete hindu.
Energia kokkuhoid on vajalik ja kõige tõhusam lahendus, seda me teame.
Vaeste süsinikdioksiidi heidete mõju on siiski väike võrreldes rikastega, kellel ei ole kavatsust tegelikult seda vähendada, kuid kes on lihtsalt valmis rohkem maksma.
Kas me peaksime selles olukorras kasutusele võtma õigusaktid energia progressiivse maksustamise kohta?
Need, kellel on võimalik maksta, maksaksid energia eest vastavalt rohkem.
Või kas me peaksime kehtestama kõrgema hinna kaupadele, mis tarbivad palju energiat, või teenustele, mis seda raiskavad?
Spekulandid tuleb ilmselgelt kontrolli alla võtta.
Me räägime jätkusuutlikust arengust: selle peategelased on energiat kokkuhoidvad ja nende olukorda tuleb korraldada jätkusuutlikult.
See on meie põhiseisukoht.
<D>
(ES) Härra president, volinik, praeguseks on käimasolevas arutelus öeldud juba peaaegu kõik, mis selle teema kohta öelda saab.
Siiski tahaksin viidata voliniku veenvale seisukohale äärmusluse juurtele mõtlemise vajaduse kohta.
Mulle tundub, et äärmusluse probleem pole see, et eksisteerib hulk rühmitusi, kes vägivaldseid rünnakuid korraldavad.
See on küll probleem, kuid sellega peab tegelema seaduse abil, üksikisikute üle tuleb kohut mõista jne.
Probleem kerkib, kui vägivalda ja selle taga olevaid eesmärke korratakse ning neil on võimalus mõjutada suurt või kindlaid hulki rahvastikust.
Sotsiaalsest ja poliitilisest vaatepunktist kerkib probleem siis, kui vägivald põhjustab murelikkust.
Selle ennetamiseks on minu arust kolm hädavajalikku tegurit.
Esiteks mainis volinik ajaloost teadlik olemist - ma ise arvan, et väga tähtis teada tragöödiate kohta, võitude kohta ning lõpuks ka meie endi kohta inimestena.
Siiski peame minu arvates olema ettevaatlikud, et mitte kasutada ajalugu teiste vastu relvana lühiajalise poliitilise kasu saavutamiseks - miski, mis toimub praegu mitmetes riikides, kaasa arvatud minu omas, Hispaanias, pean tunnistama.
Teiseks on minu arust veel kaks olulist tahku, mis praegusel ajal tugevalt alahinnatud on.
Esiteks, haridus.
Me oleme kaotanud ning kaotame veelgi või vähemalt õõnestame väärtusi nagu töö, distsipliin, iseseisvus: teiste sõnadega kõiki väärtusi, mis aitavad kaasa hea kodaniku loomisele, kui need inimesed täiskasvanuikka jõuavad.
Lõpuks, Euroopa Liidu kontekstis on tähtis mitte lagundada keskkonda, kus meie, eurooplased saame ühes koos välja kutsuda globaliseerumise loodud võrgustikke.
Mis meil on nüüd ja mis meil oli muudel aegadel Euroopa 20. sajandi ajaloo jooksul, on rohkesti teadmatust, teatud meeleheide, teatud sihipäratus, ning see, mida meil vaja teha on, on inimeste varustamine lootuse, ettevaatava vaimu ja tugeva juhtimisega, nii et igaüks tunneks end Euroopa Liidu osana.
<D>
Praegune kriis on pretsedenditu.
See on mõjutanud mitte ainult finantsvaldkonda, vaid ka majandust ja sotsiaalvaldkonda ning see on tabanud mitte ainult mitmeid liikmesriike, vaid kogu Euroopa Liitu ja maailma.
Euroopa Sotsiaaldemokraatliku Partei juhid võtsid vastu ühisdeklaratsiooni, milles kutsutakse riike üles koostama kõrgelennuline majanduse elavdamise kava, millega kaitsta tööhõivet ja vältida massilist töötust.
Ainus viis majandust tõeliselt mõjutada on ergutada seda eelarve kaudu probleemile piisavas mahus ja kogu Euroopas kooskõlastatud viisil.
Meie prioriteet, mis juhib meie kõiki ütlemisi ja tegemisi, on muuta töökohad turvaliseks ja võidelda töötusega, edendades samas ka mõistlikku ökoloogilist arengut.
Kui me ei võta Euroopas kriisiga võitlemiseks midagi uut ette, suureneb töötus 2010. aasta alguseks 25 miljonini ning avaliku sektori finantsolukord halveneb tunduvalt.
Globaliseerumisega Kohanemise Euroopa Fond loodi 2006. aastal ja see tegutseb aastani 2013.
Fondi eesmärk on pakkuda tuge üleilmastumise tõttu koondatud töötajatele.
Fondi maksimaalne aastaeelarve on 500 miljonit eurot ja seda kasutatakse aktiivsete tööturumeetmete toetamiseks, nagu näiteks inimeste tööotsingute abistamiseks juurdeõppetoetuste ja liikumistoetuste näol.
Toetan mõtet, et sekkumiseks vajalikku koondamiste arvu tuleks vähendada (500-le).
<D>
(DE) Härra juhataja, härra volinik, on väga teretulnud, et pärast viit aastat (mis on programmi kestus) on juba näha paranemist ja seega saame selle kõrgemale tasandile viia nii sisuliselt kui ka rahaliselt.
Euroopa Parlament ei võta tavaliselt raportit nii õhinal esimesel lugemisel vastu, aga arvan, et see raport on nii hästi kirja pandud ja me saame selle sisuga nii väga nõus olla, et olulisem on sellega esimesel lugemisel ühele poole saada kui projekti takistada.
Ükski üliõpilane ei mõistaks, milleks meil veel teist lugemist vaja oli.
Minu arvates on väga oluline edendada kultuuridevahelist mõistmist ja koostööd kolmandate riikidega, mitte loetleda piinliku täpsusega arve, et mida see ja too meile annab, nagu mõned parlamendiliikmed just tegid.
Vahetus on alati olnud kasulik ja me oleme sellest alati võitnud.
Kõik pooled võidavad.
Sellele teistmoodi vaatamine on kitsarinnaline ja veidi väiklane.
Samuti peame programmi paremini propageerima, reklaamima seda vähese osalusega riikides veelgi enam ja muutma paljud asjad lihtsamaks.
Kokkulepe viisaküsimuses on väga oluline ja põhimõtteline, nagu ka näiteks osalustasude ühtsus riigiti.
Projekti edasiarendamiseks on vaja rohkem võrdlusaluseid ja lihtsustamist.
Kõikide riikide geograafiline esindatus peaks olema muidugi võimalikult laialdane, et projekt oleks veelgi edukam.
Võime nende viie aasta üle tõesti uhked olla ja tulevikus saavutame kindlasti veel paremaid tulemusi.
See on kooskõlas vahetuse valdkonnaga ja Euroopa kultuuridevahelise dialoogi aastaga 2008, mis ei peaks piirduma vaid igasuguste aruteludega, vaid rakenduma ka praktikas.
<D>
fraktsiooni IND/DEM nimel. - Hr president, raportöör väidab, et kõnealune algatus julgustaks väikeseid ja keskmise suurusega ettevõtteid laiendama oma äritegevust piiriüleselt.
Kuid mul on kahtlus, et seda on suuresti propageerinud suured rahvusvahelised ettevõtted, sest just nemad saavad sellest kõige rohkem kasu.
Minu riigis, Suurbritannias, on suurem osa ettevõtetest väikesed ning nad pakuvad 70 % tööhõivest.
Üksnes väga väike osa neist on huvitatud tegevusest välisriikides.
Kuid minu peamine vastuväide on, et Euroopa Liit kipub üha rohkem sekkuma maksuküsimustesse.
Otsustades ELi käitumise põhjal käibemaksu küsimustes, hakataks õigusakte lõputult muutma.
Seni on meil kaheksa käibemaksualast direktiivi ning ikka on segadus ja pettuse võimalus.
Ettevõtted toimivad paremini, kui on olemas lihtsad, hästimõistetavad eeskirjad, nagu hr Schmidt just ütles.
EL teab, kuidas teha üksnes ühte asja, ja ta teeb seda hiilgavalt.
Selleks on asjade keeruliseks tegemine.
Vastupidiselt teiste liikmete seisukohtadele, oleks palju parem plaan julgustada maksukonkurentsi.
Sellisel juhul tõmbaksid kõige rohkem äritegevust ligi riigid, kus on väikseimad maksud ja lihtsaim maksusüsteem.
<D>
(EL) Hr juhataja, Lissaboni strateegia raames toimuv areng, mida suunab konkurentsivõime toetamise põhimõte, s.t. monopoolsete kontsernide kasumlikkuse suurendamine Euroopa Liidus, mitte ainult ei intensiivista äärmuslikul viisil töölisklassi ja üldiselt töötajate ekspluateerimist, vaid süvendab samuti raskelt keskkonnaprobleeme, hävitades süstemaatiliselt mere ökosüsteeme ja merede bioloogilist mitmekesisust, põhjustades merevee kvaliteedi püsivat halvenemist.
Lisaks merevee kahjustamisele laevadelt pärineva saastega kannab merevee reostamise eest tohutus osas vastutust tööstusettevõtete saaste.
Nemad põhjustavad äraarvamatult suures ulatuses põhjavee saastumist ja see kandub järgnevalt edasi merevette.
Üha suurenevast arvust kalakasvatusettevõtetest leviv saaste toob merekeskkonna ja ökosüsteemide toimimisele kaasa samuti raske koormuse.
Merekeskkonna probleeme süvendab tõsiselt monopolide tungimine paljudesse varem riigile kuulunud valdkondadesse, põhjuseks kommunaalettevõtete ja riigi infrastruktuuride erastamine, samuti riigivarade, näiteks merevee ostu-müügi objektiks muutmine.
Tohutu suured monopoolsetele kontsernidele kuuluvad turismikompleksid toovad kaasa turismi kõrge sissetulekuga arengumudeli, samal ajal kui riigivarasid, näiteks rannajoont, randasid ja merevett rikutakse.
Merevee saastumist ei põhjusta juba ammu enam ainuüksi kõnealuste turismikomplekside jäätmete ja heitvee merre juhtimine, vaid samuti nende äritegevuse teenindamiseks ettenähtud tööstusettevõtete ehitamine, sealhulgas veemagestamistehaste rajamine golfiväljakute kastmiseks ja üldiselt nende vajaduste rahuldamiseks.
Tagajärjed on tervete piirkondade elanike jaoks kohutavad.
Tahaksin lõpetada, hr president, tähelepanu juhtimisega sellele, et nõukogu ja komisjoni raporti ühisseisukoht ei anna tegelikult vajalikku lahendust, kui meie eesmärgiks on lahendada või vähemalt leevendada tõsiseid keskkonnaga seotud probleeme.
<D>
(DE) Härra president, daamid ja härrad, mul on tunne, nagu ootaksid mõned meist alati mingit sensatsiooni.
Alguspunkti ja käsitletud teemasid silmas pidades ei olnud see tavaline tippkohtumine; see oli palju parem, kui oleks võinud karta mõnedest muudest tippkohtumistest.
See oli hea kohtumine ja ma tervitan selle tulemusi, kuid on tõsi, et kodanikud tahavad tegutsemist ning ka usaldusväärsuse küsimusega tuleb tegeleda.
Sel päeval, kui avaldati tippkohtumise tulemused, küsis minult üks koolitüdruk, miks mul üldse on usku nendesse tulemustesse, võttes arvesse, et need on välja töötanud ja vastu võtnud inimesed, kes ei saanud hakkama Kyoto sihtmärkide saavutamise ja Lissaboni strateegia eesmärkide täieliku rakendamisega.
Sellepärast ma tahaksingi nüüd rõhutada üht kindlat punkti: Euroopa Liidu usaldusväärsus tema kodanike silmis sõltub sellest, kas me ka tegelikult viime ellu selle, mille oleme vastu võtnud paberil.
Mida me praegu vajame, on ühtne ja käegakatsutav meede heakskiidetud aja jooksul, mitte rahvuslikul pinnal nägelemine.
Nende otsuste rakendamine nõuab suurt hulka rasket tööd.
Kui teeme selle töö korralikult, saab tippkohtumine suurema innovatsiooni ja konkurentsivõime ning hoiab alal kasvu ja tööhõivet, ja see ongi sotsiaalpoliitika parim vorm.
Me näeme sotsiaalset mõõdet oma poliitika lahutamatu osana.
Seda ei otsustata üksnes selle põhjal, kui tihti sõna "sotsiaalne” dokumendis esineb, härra Schulz, vaid kui palju vastutust ja sotsiaalset pühendumust see sisaldab.
<D>
- (FR) Härra juhataja, eesistujariigi järeldused eelmiselt ülemkogult pakuvad lõbusat lugemist.
Need järeldused meenutavad võitmatute armeede võidulaulu kõikjal.
Neil on selliste võidulaulude pateetiline varjund kuni selleni välja, et nendes kinnitatakse korduvalt, et kriisi lõppedes ehitab Euroopa Liit üles tugevama majanduse tuleviku jaoks, ning nendes kinnitatakse uuesti Lissaboni strateegiat, mis on tegelikult vajumas täielikult roopast välja.
Lukustades end oma klaaskantsidesse, on tulemuseks järelikult see, et igat sorti eurokraadid, eurofiilid ja äärmuslikud eurooplased ei oma lõppkokkuvõttes enam asjast ülevaadet.
Kõik teavad väga hästi, et euroala sattus majanduslangusse kõigepealt, kuna seal oli majanduskasvu määr maailma kaheksa aasta madalaim.
Samuti koges aga euroala kõige suuremaid raskusi konkurentsivõime ja tööhõive olukorra vaatenurgast.
Eelkõige on just euroala see ala, mis on üldise suundumuse tõttu jätta riigid ilma nende loomulikest kaitsemeetmetest, reageerimiseks halvimas positsioonis.
Tegelikkuses on kriisi ainsaks vooruseks see, et see äratab üles inimesed, kes on uinutatud finantsootuste ja propaganda poolt.
Vaid liikmesriikidel on olemas seaduslikud vahendid, mida on vaja kaugeleulatuvaks tegevuseks, ning kui nad tahavad sellise tegevuseni jõuda, peavad nad kõrvaldama Euroopa Liidu ja euro köidikahelad.
Vähemasti Prantsusmaa inimeste jaoks on saamas järjest selgemaks, et ilma Prantsusmaata ei ole mingit julgeolekut, et ei ole mingit Prantsusmaad ilma Prantsusmaa poliitikata, ning ei ole mingit Prantsusmaa poliitikat ilma riikliku ja rahvaliku suveräänsuseta.
<D>
(NL) Lugupeetud juhataja, see on viimane eelarve, mida me Nice'i lepingu alusel arutame.
Järgmisel aastal on olukord täiesti teistsugune: Euroopa Parlamendil tekib esmakordselt võimalus öelda oma sõna näiteks põllumajanduspoliitika ja kalandusega seotud kulutuste kohta.
See osa eelarvest jõuab lõpuks Euroopa Parlamendi pädevusse ja ma võin teile öelda, et ootan seda väga.
Kuid praegu räägime 2010. aasta eelarvest.
Tahaksin teha paar väikest märkust.
Lisaraha energeetikale ja teadusuuringutele ning ka Bulgaaria Kozloduy tuumaelektrijaama tegevuse lõpetamisele on teretulnud, kuid mind paneb muretsema ELi eelarve üldine ülesehitus.
Kas Euroopa Liidu toetus tõepoolest aitab kohandada meie majandust tuleviku vajadustele?
Vastus on "ei”.
Pole mõtet end petta.
Kasutagem finantsperspektiivi eelseisvat läbivaatamist selleks, et pöörata pilgud tulevikku.
Kutsun nõukogu ja komisjoni üles sellesse läbivaatamisse tõesti tõsiselt suhtuma ja mitte pidama seda naljaks.
Praeguse eelarvega investeeritakse endiselt liiga palju eilsesse majandusse: eelarves on liiga palju endisi toetusi põllumajandusele ja piirkondadele ning kaugelt liiga vähe raha tõepoolest olulisteks investeeringuteks jätkusuutlikkusse ja innovatsiooni.
Me oleme pöördepunktis.
Kas me tahame muuta Euroopa vabaõhumuuseumiks, kus ameeriklased, hiinlased ja hindud võivad nautida esmaklassilist kultuuri ja head toitu, või soovime, et Euroopast saaks dünaamiline, edumeelne piirkond, millele muu maailm vaatab kadedusega?
Teisisõnu: kas me valime paigalseisu või arengu?
Minu vastus on ütlematagi selge.
Võtkem Euroopa Liidu rahastamine luubi alla.
Me peame igal juhul üle minema omavahendite süsteemile.
Komisjon on vastuseks Euroopa Demokraatide ja Liberaalide Liidu fraktsiooni taotlusele lubanud esitada selleteemalise ettepaneku.
Ma ootan seda.
Praegune süsteem annab Euroopa Liidule liiga vähe manööverdamisruumi ja tekitab loomuvastase olukorra, kus liikmesriigid on rohkem huvitatud sellest, kui palju nad tagasi saavad, mitte aga sellest, kas Euroopa Liit on tõesti tõhus.
Samuti olen ma seisukohal, et peame tegema palju rohkem maailma bioloogilise mitmekesisuse vähenemise peatamiseks.
<D>
Tahaksin tänada hr Moraesi selle tähtsa teema tõstatamise eest.
Euroopa vahistamismäärus on tõesti andnud märkimisväärseid tulemusi.
Peamine muutus seisneb kohtulahendite vastastikuses tunnustamises, ja 32 kuriteoliigi puhul ei kehti enam teo mõlemapoolse õigusrikkumiseks tunnistamise nõue.
Seega võtavad menetlused palju vähem aega.
Võrreldes venitatud väljaandmismenetlusega, mis üldjuhul kestab üle aasta, kestab Euroopa vahistamismääruse kohane üleandmismenetlus keskmiselt ainult 43 päeva.
Kogu seda asja haldavad tegelikult kohtud.
Liikmesriigid kasutavad laialdaselt uut menetlust.
2006. aastal anti välja 6752 Euroopa vahistamismäärust.
Määruse alusel vahistati kokku 2042 isikut ja 1892 isikut anti tegelikult üle.
Enam kui viiendik Euroopa vahistamismääruse menetluse kohaselt üle antud isikutest olid täitmist teostanud liikmesriigi kodanikud.
Kui mõelda, et 2006. aastal oli praktiliselt sama palju vahistamismäärusi, kui oli 10 aasta jooksul menetlusi, on selge, et Euroopa vahistamismäärus on olnud edukas.
Teatud liikmesriikide esialgsed põhiseaduslikud probleemid on ületatud.
Hr Moraes, sellegipoolest peame tunnistama, et kodanike üleandmise puhul näeme aeg-ajalt vana väljaandmismenetluse kasutamist, mis annab tunnistust säilinud usaldamatusest mõnes liikmesriigis ja teatavates kriminaalõiguse süsteemides.
Arvame, et see kaob ning süsteem on võimeline optimaalselt toimima.
Võttes aluseks raamotsuse liikmesriikide õigusaktidesse ülevõtmise analüüsi, esitas komisjon 2005. ja 2007. aastal raportid Euroopa vahistamismääruse toimimise kohta.
Tuli ilmsiks, et liikmesriigid on teinud teatavaid kohandusi.
Hetkel on toimumas rida vastastikuseid eksperthinnanguid, millesse on vaatlejana kaasatud komisjon.
Need hinnangud valmivad 2009. aasta alguses.
Just siis, hindamiste tulemuste põhjal, esitab komisjon uue raporti, milles määratakse kindlaks erinevad Euroopa Liidu tasandil käsitletavad praktikad, vead ja probleemid, et veelgi tõhustada Euroopa vahistamismääruse toimimist, kuigi mulle näib, et see jääb siiski üheks peamiseks edulooks vastastikuse tunnustamise põhimõttega seoses.
<D>
(RO) Esinen täna selleks, et pöörata teie tähelepanu Rumeenia põllumajandustootjate olukorrale aasta pärast Rumeenia ühinemist Euroopa Liiduga.
Rumeenias põllumajandus toimib veel ebatõhusalt või ei toimi piisavalt tõhusalt, kuid siiski on see ülimalt oluliseks tegevusalaks suurema osa elanikkonna jaoks.
Põllumajandustootjate osakaal töötava elanikkonna seas on väga suur, kuid ka vanemate põllumajandustootjate arv on ülimalt kõrge.
Eespool nimetatut silmas pidades tervitan ma komisjoni otsust kaitseklauslit selles valdkonnas mitte kehtestada; siiski ainuüksi sellest ei piisa.
Aastal 2008 moodustavad Euroopa väljamaksed 25 % Euroopa keskmisest; vaid 9 aastaga suudab Rumeenia jõuda selle keskmiseni.
Viimase paari aastaga on Rumeenial õnnestunud kiiresti üle võtta õigustik kvalitatiiv-, tervise- ja fütosanitaarvaldkondades.
Kohanemiskulud võivad osutuda peamiseks takistuseks Rumeenia põllumajandustootjatele, kes püüavad saada kasu ühisest põllumajanduspoliitikast.
Rumeenia on Poola järel teine suurim põllumajandustootja Kesk-Euroopas ning Euroopa rahastamist ära kasutades on võimalik seda potentsiaali arukalt ning eesmärgipäraselt ära kasutada.
<D>
(SL) Raamotsuste kohta koostatud kahe raporti puhul on tegemist veel kahe tükikesega mitmesuguste määruste, direktiivide ja muude terrorismivastast võitlust käsitlevate dokumentide mosaiigis.
Ma toetan mõlemat raportit, kuna ma leian, et me vajame mõlemat raamotsust, ning kuna julgeoleku ja isikuvabaduste tagamiseks võetavate meetmete vahel on saavutatud mõistlik tasakaal.
Minu arvates peavad komisjon ja nõukogu tulevikus pöörama suuremat tähelepanu järgmistele küsimustele.
Esiteks: terrorismivastaste õigusaktide arvu kasv ja nende õigusaktide suurem selgus.
Ka selles vallas on meil ebavajalikke ja ebapraktilisi õigusakte või sätteid, mis tuleks üle vaadata või pärast hindamist tühistada.
Teiseks: õigusaktide kohaldatavus ja seega ka tõhus võitlus terrorismi vastu ei sõltu üksnes headest õigusaktidest, vaid ka liikmesriikide ning nende politsei- ja julgeolekuteenistuste tulemuslikust koostööst.
Me ei ole vajalikul tasemel koostööd selles valdkonnas veel saavutanud.
Peame uurima ja võrdlema Euroopa Liidus ja liikmesriikides kasutatavaid kontrollimehhanisme.
Meil tuleb pöörata erilist tähelepanu andmebaaside kaotamise või kuritarvitamise juhtumitele; ka selles valdkonnas peab liikmesriikide vahel toimuma vastastikune teabevahetus.
Lõpetuseks: me peame üldsuse teadlikkuse suurendamiseks rohkem tööd tegema, et inimestel oleks lihtsam teatud meetmete vajalikkust mõista.
Õnnitlused mõlema raporti puhul!
<D>
kirjalikult. - Rõõmustan jõupingutuste üle, mis on tehtud ELi suhete edendamise nimel Euroopa-Vahemere piirkonnas, kuid samas soovin toonitada, et EL ei tohiks jätta tähelepanuta ka kaht teist merd - Läänemerd ja Musta merd.
Läänemere strateegia on üks eelisvaldkondi Rootsi eesistumisajal.
Ka Musta mere sünergia on strateegiliselt tähtis.
ELil tuleb leida võimalus, kuidas arendada kõiki nimetatud piirkondi tasakaalustatud viisil.
EL on lõimunud ühiskond ja oluline on kõikide piirkondade pikaajaline strateegiline arendamine.
Ilmselgelt esineb vajadus teha Euroopa Liidu väliste Vahemere maadega tihedamat koostööd, mille aluseks on inimõiguste ja õigusriigi põhimõtte austamine.
Kahjuks on kõnealuses piirkonnas veel mitu riiki, millel on tõsiseid probleeme selles valdkonnas.
Palun ELi liikmesriikidel käsitleda neid teemasid ülimalt tõsiselt.
Araabia Liiga kaasamine hõlmab endas märkimisväärset võimalust tuua riigid kokku ja leida üheskoos lahendus piirkonna konfliktidele.
Kutsun ELi liikmesriike üles võtma tasakaalukas hoiak ja pigem vahendaja roll, kui toetama üht või teist konflikti osapoolt.
Üksnes tasakaalukus aitab meil saavutada pikaajalise rahu Lähis-Idas.
<D>
komisjoni liige. - Härra juhataja, nagu ma rõhutasin selle tähtsa arutelu alguses, peab Euroopa Liit võtma suurema rolli Arktika keskkonna kaitsel, toetades loodusressursside säästlikku kasutamist ja edendades Arktika mitmepoolset valitsemist.
Oleme pühendunud Arktika kaitsele ja samal ajal on meie eesmärk aidata kaasa koostöösüsteemile, mis tagab säästvuse ning vaba ja õiglase juurdepääsu.
Et nende oluliste püüdlustega edu saavutada, peame tegema tihedat koostööd kõigi Arktika riikide ja sidusrühmadega, nagu ma juba ütlesin.
Seoses sellega teeb komisjon ettepaneku, et uute õiguslike vahendite kavandamisele tuleks eelistada olemasolevate kohustuste täielikku rakendamist ja täpsustamist, et suurendada julgeolekut ja stabiilsust.
Range keskkonnahaldus ja ressursside säästev kasutamine, samuti avatud ja õiglane juurdepääs.
Samal ajal on EL juba rõhutanud, et väljaspool riikide jurisdiktsiooni asuvate piirkondade jaoks jäävad ülalnimetatud konventsioonist tulenevad keskkonnakaitse sätted üsna üldiseks, ning me jätkame tööd Ühinenud Rahvaste Organisatsioonis teatavate raamistike edasiarendamise suunas, kohandades neid uute tingimuste või Arktika erijoontega.
Näiteks uues ÜRO mereõiguse konventsiooni rakenduslepingus merede bioloogilise mitmekesisuse kohta riikliku jurisdiktsiooni alt välja jäävates piirkondades võiks võtta arvesse Arktikat; oleme esitanud oma taotluse ka Arktika Nõukogu eesistujale Norrale.
Komisjoni taotluse vastuvõtmine nõuab kõigi Arktika Nõukogu liikmete ühehäälset otsust.
Seda otsust, mis peaks tehtama 29. aprillil - seega lähiajal - võib negatiivselt mõjutada algatus, milles tehakse võib-olla ettepanek Arktika lepingu kohta, seega peaksime olema sellega ettevaatlikud.
Lõpetuseks lubage mul öelda, et Arktika rannikuriigid eelistavad selgelt tugineda ÜRO mereõiguse konventsioonile.
Euroopa Liit peab seda arvesse võtma, kui soovib teha veelgi tugevamat koostööd Arktika, selle elanike ja loomastiku heaolu nimel.
Seoses sellega ei tohiks me nõrgestada olemasolevaid koostööraamistikke, sest see ei vastaks tegelikult meie eesmärkidele ja huvidele.
Samuti ei oleks see kooskõlas teie enda resolutsiooni projekti mõttega.
Kokkuvõtteks leian, et olud ei ole rahvusvahelise Arktika lepingu jaoks veel õiged ning me peaksime pingutama pigem selle nimel, et kohaldada tõhusalt olemasolevat õigusraamistikku, täites seeläbi võimalikud lüngad ja kohandades eeskirju Arktika erijoontega.
See tundub olevat palju teostatavam.
<D>
kirjalikult. - (RO) Valides oma esimeseks ametlikuks visiidiks Brüsseli, saadab hiljuti ametisse valitud Ukraina president tähtsa sõnumi.
Ukraina soovib kuuluda Euroopasse ning asjaolu, et president Janukovitš tuleb ELi pealinna komisjoni juhtivate liikmetega kohtuma, näitab, et Kiiev on suunanud oma pilgu Läände.
Ukraina uue presidendi ees seisvad rasked ülesanded, kuna Rahvusvaheline Valuutafond peatas arvukate täitmata või rikutud kohustuste tõttu Kiieviga allkirjastatud reservkrediidilepingu.
President Viktor Janukovitš ei tohi mitte mingil juhul unustada lubadusi, mis ta ametisseastumise päeval andis.
Nagu Kiievi uus juht ütles, vajab Ukraina sisemist stabiilsust ning peab võitlema korruptsiooniga ning tugevdama ja kindlustama majandust.
Ebastabiilse poliitilise kliima tõttu veelgi halvemaks muutunud majanduskriisist ülesaamiseks peab Ukraina võitma tagasi ärisektori ja rahvusvahelise kogukonna usalduse.
Valimiskampaania lõpetamine ja president Janukovitši ametisseastumine peavad tähistama lõppu populistlikele tavadele, nagu rahva sissetuleku kunstlik tõstmine majanduslikul jätkusuutmatul alusel.
President Janukovitši ametisseastumise kõne annab rahvusvahelisele kogukonnale lootust, et olukord Ukrainas võib stabiliseeruda.
Lähitulevikus peavad nendele sõnadele nüüd ka väärilised teod järgnema.
<D>
fraktsiooni ALDE nimel. - (DA) Proua juhataja, László Surján on pannud 2010. aasta eelarve pealkirjaks "turvalisus" selle sõna kõige laiemas tähenduses: finants- ja majanduskriisi leevendamine, töökohtade säilimine ja majanduslik turvalisus, energia tarnekindlus, transpordi ohutus, kodanike turvalisus ja julgeolek seoses sisserändest ja demograafilistest muutustest tulenevate probleemidega, olukord, kus väiksem hulk noori peab hoolitsema suureneva vanurite hulga eest, vajadus parema keskkonnakaitse järele, vajadus võidelda terrorismi vastu ning edendada turvalisust ja julgeolekut läbi ELi rolli maailmas.
Pealkiri "turvalisus" viitab paljudele valdkondadele, kus ELi eelarve on tähtis, ja sellele, kui tähtis on see, et eelarve kajastaks meie vajadusi.
2010. aasta kujuneb ELi eelarve seisukohast põnevaks aastaks.
Struktuurifondide jaoks on 2010. aasta näol tegu esimese aastaga, mil hakkab kehtima "n + 3 reegel".
Need vahendid, mida ei ole kolme eelmise aasta jooksul programmi kohaselt ära kasutatud, langevad ära.
Nüüd näeme, kas liikmesriigid on suutnud neile eraldatud vahendid ette nähtud aja jooksul ära kasutada.
Ma loodan väga, et aegumisklauslit, s.o n + 3 reeglit ei tule rakendada, ent kui see juhtub, siis on põhjust veel kord kontrollida, kas struktuurifondide reeglid on ikka piisavalt paindlikud ja bürokraatiavabad.
2010. aastal saab välispoliitika sarnaselt varasematele aastatele olema keeruline küsimus.
Ma kutsun üles komisjoni leidma vajalikke vahendeid, ehkki kulutused on selles kategoorias väga piiratud.
Eelarvekomisjonis on toimunud rida arutelusid seoses meie seisukohaga, mis puudutab Nabucco gaasijuhtme toetamist ELi poolt.
Siinkohal tahaksin rõhutada, et tegu on küsimusega, mis on Euroopa Demokraatide ja Liberaalide Liidu fraktsiooni jaoks väga tähtis.
Energiajulgeolek tuleb tagada paljude erinevate algatuste abil, ent me tahaksime näha toetust Nabucco projektile, mis on Gazpromist sõltumatu.
Sel aastal kujuneb eelarvemenetlus väga raskeks.
Tegu on mõistagi valimiste aastaga.
Vladimír Maňka ja László Surjáni raportid on parlamendi jaoks ainsaks võimaluseks väljendada oma arvamust eelarve kohta.
Parlamendi uus koosseis peab pidama tegelikke läbirääkimisi seoses eelarvega.
Ei ole lihtne jätkata eelmisel aastal kehtestatud menetluskorda, mille puhul pr Haug oli raportööriks ja kasutati ulatuslikult erikomisjonide abi.
Me peame loomulikult andma oma parima, tagamaks, et menetlus oleks võimalikult avatud ja struktureeritud, ning mul on hea meel kuulda, lugupeetud volinik, et te kavatsete selle eest hea seista.
Ma arvan, et nii Vladimír Maňka kui ka László Surján on esitanud selleks hea ettepaneku.
<D>
kirjalikult. - (IT) Härra juhataja, daamid ja härrad, ma hääletasin Klaus-Heiner Lehne raporti poolt, mis käsitleb lihtsustatud majanduskeskkonda, sest ma olin veendunud vajaduses uute reformide järele äriühinguõiguse, raamatupidamise ja auditeerimise valdkonnas.
Äriühinguõigus on nüüd Euroopa eeskirjade tugeva ja minu arvates positiivse mõju all.
Me peame tagama, et see ei kehtestaks tarbetuid, liigseid bürokraatlikke nõudeid, vältides ühtlasi kattumist juba riiklike eeskirjade poolt kehtestatud koormusega.
Nende reformide eesmärk on muuta kehtivad eeskirjad lihtsamini loetavaks ning vähendada bürokraatlikku ja halduskoormust, eriti raamatupidamise valdkonnas.
Lihtsustamine on ettevõtetele, eriti väikestele ja keskmise suurusega ettevõtetele, väga kasulik, kuna neil üldreeglina ei ole suuri õigus- ja raamatupidamisosakondi.
Ma olen veendunud, et arusaadavad ja lihtsalt kohaldatavad eeskirjad soodustavad eelkõige seaduse täitmist.
Samal ajal soodustatakse lihtsalt järgitavate eeskirjade abil ühtlasi positiivse, aktiivse majanduskeskkonna teket.
Ma usun, et nii asjaomase komisjoni kui ka raportöör Klaus-Heiner Lehne töö on andnud tulemuseks õiglase kompromissi, mis kindlustab ühelt poolt subsidiaarsuse põhimõtte järgimise vajaduse ning teiselt poolt annab liikmesriikidele ühtlustatud viisi, kuidas ühiselt lihtsustada Euroopa tasandi äriühingueeskirju.
Me peame vältima bürokraatlike takistuste loomist, mis panevad suukorvi dünaamikale ja ettevõtlusele kuni nende lämmatamiseni.
<D>
. - (ES) Härra juhataja, kolmapäeval 23. aprillil tähistab UNESCO Maailma Raamatu päeva.
See on ka päev, mil suri Miguel de Cervantes ja sündis William Shakespeare.
Miguel de Cervantest, Hispaania kirjanduse suurkuju, tuntakse kõikjal tema Don Quijote järgi; üldiselt nõustutakse, et see raamat on esimene kaasaegne ja kirjandusmaailma üks parimaid teoseid.
Inglise näitekirjanik, poeet ja näitleja William Shakespeare sündis Juliuse kalendri järgi erineval 23. aprillil ja teda peetakse tähtsaimaks inglise keeles kirjutanud autoriks ja üheks maailmakirjanduse suurkujuks.
Paljud Euroopa Liidu riigid on selle päeva valinud oma kaitsepühaku päevaks.
Nii on see Kataloonias, kus see on traditsiooniliselt San Jordi päev ehk jüripäev, katalaani keele ja kultuuri austamise päev.
Ma arvan, et see oleks tunnustus Euroopa kultuuridele ja kirjandusele kui parlament nõustuks ühinema kultuuri- ja kirjanduspäeva tähistamisega, mida Euroopa Liidus nii laialdaselt tähistatakse.
<D>
Härra juhataja, proua volinik, daamid ja härrad, palju on räägitud sellest, mis on saanud makseteenuste direktiivist, millega ma Euroopa Parlamendi raportöörina tegelesin ja mis võeti 2007. aastal esimesel lugemisel vastu.
Selle direktiivi eesmärk oli muu hulgas anda Euroopa Maksenõukokku koondatud pangandusasutustele SEPA elluviimiseks vajalikud õiguslikud vahendid.
Seetõttu on vastu võetud Euroopa eeskirjad pangakaartide, kreeditkorralduse ja otsekorralduste kohta.
SEPA on euromakseteenuste terviklik turg, kus piiriülestel ja riigisisestel maksetel ei ole mingisugust erinevust.
Sellisel süsteemil on eeliseid nii pangandussektori kui ka tarbijate jaoks.
Nagu ütlesite, on komisjon võtnud kohustuse tagada, et üleminek SEPA vahenditele ei päädiks kallima maksesüsteemiga Euroopa Liidu kodanike jaoks.
Pärast selle raporti vastuvõtmist on üleminek SEPAle toimunud väga aeglaselt, liigagi aeglaselt.
1. oktoobril 2008 sooritati vaid 1,7% tehingutest SEPA kreeditkorralduse vahendusel.
Sel põhjusel hakkame täna heaks kiitma Euroopa Parlamendi resolutsiooni, milles kutsutakse komisjoni üles seadma SEPA teenustele üleminekuks lõpptähtaja.
See kuupäev ei tohi olla hilisem kui 31. detsember 2012 ja pärast seda tuleks kõikide euromaksete tegemisel kasutada SEPA standardeid.
Enne üleminekut on aga vaja leida lahendus ühele tundlikule probleemile, mis puudutab mitmepoolseid vahendustasusid.
Neid tasusid ei tuleks kaotada.
Makseteenuste näol on tegemist äritegevusega.
On põhjendatud, et asjaosaliste kulud saavad kaetud ja nende tegevus on tasuv.
Teisalt tuleks vältida läbipaistmatust või meelevaldsust.
Seetõttu on asjakohane, et komisjon kehtestab nende vahendustasude kohaldamist käsitlevad suunised.
Suurema õiguskindluse huvides peavad need suunised olema teada enne SEPA otsekorraldusskeemi käikuandmist.
Ilma sellise õiguskindluseta ei pruugi mitmete riikide pangad otsekorraldussüsteemi kasutusele võtta ja see omakorda peataks SEPA elluviimise.
Euroopa Rahvapartei (Kristlike Demokraatide) ja Euroopa Demokraatide fraktsioon ning Euroopa Parlamendi Sotsiaaldemokraatide fraktsioon on esitanud homsele hääletusele väga sarnase sisuga muudatusettepanekud.
Ilmselgelt loodame, et neid muudatusettepanekuid kaalutakse.
<D>
komisjoni liige. - Proua juhataja, ma sooviksin tänada teid teie kommentaari ja arvamuse eest, mida te arutelu käigus väljendasite.
Mul on hea meel näha, et Euroopa Parlament ja komisjon jagavad arvamusi meetmete kohta, mida tuleb Euroopa Liidus maksupettuste ja maksudest kõrvalehoidumise vastu võitlemise tõhustamiseks teha, ning ma olen rahul üldise toetusega nende kahe ettepaneku suhtes.
Ma sooviksin teid veelkord tänada hoiuste intresside maksustamise töö eelisjärjekorda panemise ning teie toetuse eest seoses komisjoni jõupingutustega heade maksuhaldustavade edendamisel.
Muudatusettepaneku arutelus kiire edu saavutamine on samuti üheks eesistujariigi Tšehhi prioriteediks.
Rahvusvahelise õhkkonna - finants- ja majanduskriisi - tõttu on see ka enamike liikmesriikide prioriteediks.
Ma olen veendunud, et kui liikmesriigid jõuavad hoiuste maksustamise direktiivi seaduselünkade täitmise suhtes kokkuleppele, siis on tõenäoline, et nõukogu palub komisjonil samamoodi ajakohastada kokkuleppeid viie ELi mittekuuluva riigiga ja kümne teise jurisdiktsiooniga, mis on kaasatud hoiuste maksustamismehhanismi.
Täna on liiga vara spekuleerida selle üle, kuidas nad meie lähenemisviisile reageerivad.
EL peab esmalt ise ühehäälsele kokkuleppele jõudma.
Arvestades G20 kõnelustel saavutatud edu seoses OECD teabevahetusstandardite täitmisega, olen ma siiski ka selles valdkonnas optimistlik.
Seoses härra Visseri raportiga olen ma ka varem viidanud, et komisjon ei saa parlamendi muudatusettepanekuid vastu võtta, kuid me oleme selles raportis sisalduvaid soovitusi arvesse võtnud.
Komisjon toetab eriti ideid seoses parema koostööga erinevate liikmesriikide vahel, vahetatava teabe kvaliteedi vajaliku parandamisega, vajadusega lubada teistel liikmesriikidel konkreetse liikmesriigi andmebaasides olevale teatavale teabele automaatselt juurde pääseda ning nõudega ühtlustada registreerimise ja registrist eemaldamise menetlusi.
See on ka põhjuseks, miks komisjon tuleb mai lõpus välja veel olulisema halduskoostöö määruse ümbersõnastamist käsitleva ettepanekuga, millesse on ka need ettepanekud kaasatud.
Lõpetuseks, nagu ma olen juba möödunud kordadel maininud, on selge, et ei ole olemas ühtset ja ülemaailmset lahendust maksupettuste ja maksudest kõrvalehoidumise kaotamiseks.
Täna arutletud ettepanekud on ELi tasandil ülemaailmse maksupettusevastase strateegia raames kaheks suureks sammuks edasi.
<D>
Härra juhataja, volinik, daamid ja härrad, ma usun, et tänane õhtu tähistab ühe suure projekti algust, mida Euroopa, liikmesriigid ja Euroopa Liidu piirkonnad ning linnad on juba kaua aega oodanud, see on eesmärk, mille täitumise nimel mitmesugused hariduse, tööhõive, kaubanduse ja majandusvaldkonna sidusrühmad on aastaid tööd teinud ning mida ühiskond tervikuna soovib.
Homme paneme Euroopa kvalifikatsiooniraamistiku heakskiitmisega aluse paremale tulevikule, anname tulevastele põlvkondadele ühise juhise nende kultuuri-, haridus- ja kutsetegevusteks, koolituseks ja muidugi tööhõiveks.
Kooskõlas Lissaboni strateegiaga on Euroopa kvalifikatsioonivõrgustik otsene kanal koolide, ülikoolide ja töökohtade ning formaalse, informaalse ja mitteformaalse elukestva õppe vaheliste seoste parandamiseks, tagab kvalifikatsioonitõendite ja tunnistuste tunnustamisel läbipaistvuse nii riigi kui ka valdkonna tasandil ning alati Euroopa raamistikus.
Ning lõpuks, see tugevdab liikmesriikidevahelist koostööd erinevate süsteemide võrdlemise tundlikus valdkonnas.
See on ikka ja jälle esile kerkiv teema, mis kooskõlas Lissaboni strateegiaga viis meid asjakohase vastutuse võtmiseni ja valikuni, mille puhul ma olen kindel, et see edendab majanduskasvu, arengut ja konkurentsivõimet Euroopas, kes peab tunnistama sotsiaalset ühtekuuluvust ühe oma eesmärgina.
See on juba pikaajaline projekt, mis sai alguse Bologna protsessist ja ühtsest ainepunktide kogumis- ja ülekandesüsteemist ning mis tuli uuesti kõne alla Barcelona tippkohtumisel, kus pandi alus ainepunktide kogumis- ja ülekandesüsteemile kutsehariduse valdkonnas.
Projekti parandati 2004. aastal Bergenis ja uuesti 2005. aastal nõukogus, kus korrati vajadust võtta vastu käesolev raamistik.
Selle teekonna ajalugu näitab selgelt Euroopa otsustajate püüdlust luua uus vahend, mida paljud peavad revolutsiooniliseks, kuid mis on vajalik Euroopa integreerumisprotsessi jaoks, mida me oleme juba nii paljude aastate vältel teostanud.
Härra juhataja, daamid ja härrad, ma olen veendunud, et see raamistik ei soodusta mitte ainult piiriülest liikuvust, vaid toimib ka ELi-sisese liikuvuse käivitajana - kui mõtleme üliõpilastele, töötajatele, teadlastele ja vabatahtlikele ning kõigile neile, kes peavad Euroopas vabalt liikuda saama, ilma paanikat ja asjatut muret tekitamata.
Ilmselt mäletate Poola torumehe juhtumit, mis Prantsusmaad kohutas - see oli üks peamine põhjus, mis prantslased referendumil Euroopa põhiseaduse vastu hääletasid.
Praegu meie ees olev tekst on kuid väldanud töö tulemus, nõukogu esindajate vahelise tiheda koostöö tulemus eesistujariik Portugali juhtimisel, kes mõistis kohe selle ambitsioonika projekti tähtsust.
Komisjon on volinik Figeli kaudu kogu protsessi hoolikalt jälginud ja just tänu partnerlusvaimule on meil õnnestunud teksti parandada ning lisada tööhõive- ja sotsiaalkomisjoni jaoks olulisi võtmemõisteid.
Olen selle eest äärmiselt tänulik oma kolleegidele variraportööridele - liberaalidele proua Castexile ja härra Kusstatscherile - samuti härra Mannile ja Kasoulidesele, ning kõigile, kes kaasa aitasid.
Tänu nende ulatuslikule kaastööle ja pühendumisele suutsime lisada järgmised mõisted: sotsiaalne integratsioon; tööturu nõuded; isiklik areng erinevate koolitusvõimaluste kaudu; mittediskrimineerimine ja puuetega inimeste kaasamine; võrdsed võimalused; subsidiaarsuse põhimõtte järgimine ja liikmesriikides koordineerimispunktide loomine.
Tagasime ka soovituse mittesiduvuse, kuigi tegemist on oma olemuselt õigusaktiga.
See ei olnud muidugi tingitud mitte nõrkusest, vaid pigem vastutustundest ja reaalsustajust, et soodustada ja propageerida käesoleva vahendi rakendamist riikides, kus vajatakse rohkem aega.
Lühidalt, pole kahtlustki, et vahendit võib parandada, kuid elus võiks kõike parandada.
Sellele vaatamata olen ma veendunud, et meie ees on hinge ja südametunnistusega koostatud tekst.
Minu veendumus on, et Euroopa Parlament peab teostama õigusloomealast tegevust kodanike huvides.
Seda me olemegi praegu teinud.
Seda kinnitab teksti vastuvõtmine esimesel lugemisel, osaliselt tänu härra Gaľale kultuuri- ja hariduskomisjonist, naiste õiguste ja soolise võrdõiguslikkuse komisjonile ning tööstuse, teadusuuringute ja energeetikakomisjonile, kes kõik andsid oma positiivse panuse.
<D>
nõukogu eesistuja. - (CS) Daamid ja härrad, mul on suur au täna siin teiega ühineda ja osaleda aruteludes mitme tähtsa rahvatervisega seotud teema üle, mis täna päevakorras on.
Need hõlmavad patsiendiõiguste kohaldamist piiriüleses tervishoius, patsiendi turvalisuse tagamist ja ühist tegutsemist Euroopa Liidus haruldaste haiguste alal.
Tahaksin alustada, öeldes, et kõik kolm teemat on Tšehhi eesistumise prioriteetide hulgas ja on päevakavas ka töö-, sotsiaalpoliitika, tervishoiu ja tarbijakaitse nõukogus 7. juunil 2009 Luksemburgis.
Seega tervitame tulevast arutelu soojalt.
Tšehhi eesistumine on täielikult teadlik Euroopa Parlamendi tähtsast rollist õigusaktide koostamisel rahvatervise valdkonnas ning saab aru, et tihe koostöö nõukogu ja parlamendi vahel on väga vajalik.
Teie raportid nende kolme teema kohta on seega õigel ajal tulnud.
Nüüd tahaksin öelda mõned sõnad nõukogu vaatenurgast seoses Euroopa Parlamendi ja nõukogu direktiivi ettepanekuga patsiendiõiguste kohaldamise kohta piiriüleses tervishoius.
Tšehhi eesistumine on täiesti teadlik vajadusest pakkuda teises liikmesriigis raviteenuseid saavatele patsientidele õiguskindlust ning toetub selles valdkonnas Prantsusmaa eesistumise poolt tehtud töö tulemustele.
Meie eesmärk on saada heakskiit sellele tekstile, mis on Euroopa Liidu kodanikele selge ja arusaadav, mis peab kinni esmasest õigusest, hõlmates subsidiaarsuse põhimõtet, ning mis täidab plaanitud eesmärki luua õiguskindlus Euroopa Liidu kodanikele seoses nende õiguste kohaldamisega piiriüleste tervishoiuteenuste saamisel.
Ent samal ajal tuleb hoolikalt arvesse võtta ka selle ettepaneku rakendamise mõju Euroopa Liidu liikmesriikide tervishoiusüsteemide stabiilsusele.
Seoses ettepaneku põhjapaneva tähtsusega on aset leidnud väga intensiivsed arutelud ja need jätkuvad nõukogu õigusasutustes ikka veel.
Seega ei ole mul praegu võimalik teile öelda, kas nõukogu Tšehhi eesistumise, st EPSCO nõukogu lõpuks juunis poliitilisele kokkuleppele jõuab.
Ent võin siinkohal teha mitmeid üldiseid järeldusi.
Tulevane direktiiv peaks kodifitseerima kõik Euroopa Kohtu pretsedendiõigused, mida kohaldatakse kaupade ja teenuste vaba liikumise põhimõtte rakendamisele rahvatervise valdkonnas, ja peaks lisama ka määruse sotsiaalsüsteemide koordineerimise kohta ning andma liikmesriikidele võimaluse muuta tervishoiuteenuste pakkumine teises liikmesriigiks sõltuvaks eelloast, või võimaluse kohaldada "väravavahi” süsteemi.
Leiame need põhimõtted John Bowise raportis direktiivi ettepaneku kohta, mille üle te arutlema hakkate.
Samuti on võimalik tuvastada veel teemasid, mis Euroopa Parlamendil ja nõukogul on ühised: täieliku ja korrektse teabe esitamine patsientidele piiriüleste tervishoiuteenuste saamise võimaluste kohta või rõhk kõrge kvaliteedi ja turvalisuse tagamisel tervishoiuteenuste pakkumisel.
Tšehhi eesistumine hindab parlamendi poolt nähtud vaeva selle raporti koostamisel, mille sõnastus oli mitmete asjakohaste komiteede paljude keeruliste, ent edukate arutelude tulemus.
Olen teadlik, et raporti sõnastus näitab kompromissi erinevate poliitiliste fraktsioonide vahel, ja et kompromissi leidmine ei ole üldse lihtne olnud.
Seega tahaksin tänada kõiki, kes osalesid selle loomisel, ning ka raportöör John Bowist, kellele me kõik loomulikult kiiret paranemist soovime.
See on väärtuslik panus, mis võimaldab direktiivi ettepaneku jaoks õigusaktide koostamist jätkata.
Nõukogu vaatab raporti teksti ja ka muudatusettepanekud täpsemalt üle ning kaalub hoolega nende ühendamist nõukogu üldisesse seisukohta, et toetada kokkulepet teisel lugemisel.
Härra juhataja, daamid ja härrad, nagu juba varem mainisin, on veel liiga vara öelda, kas EPSCO nõukogu jõuab juunis direktiivi ettepaneku osas poliitilisele kokkuleppele, kuna Tšehhi eesistumise poolt esitatud kompromissiettepanekutel põhinevad arutelud ei ole veel lõppenud.
Igal juhul arutab nõukogu seda teemat edasi, võttes arvesse Euroopa Parlamendi poolt kinnitatud raportit.
<D>
nõukogu eesistuja. - (SV) Nõukogu soovib osutada sellele, et inimeste vaba liikumine on üks ühenduse õigusaktidega tagatud põhiõigustest ning see hõlmab ELi kodanike õigust elada ja töötada teises liikmesriigis.
Oma 9. märtsi 2009. aasta kohtumisel esitas nõukogu üleskutse liikmesriikidele, kes ikka veel rakendavad ajutisi meetmeid, mis piiravad vaba liikumist.
Nõukogu ütles toona olemasolevale teabele tuginedes, et kõnealused liikmesriigid peavad otsustama, kas nad kavatsevad jätta piirangud kehtima.
Liikmesriikidel paluti tungivalt piirangud kolmandas faasis lõpetada, kui asjaomase liikmesriigi tööturul ei ole tõsiseid häireid või selliste häirete tekkimise ohtu.
Nõukogu juhtis liikmesriikide tähelepanu ka sellele, et liikmesriikidest pärit tööjõudu tuleb eelistada väljastpoolt Euroopa Liitu saabuvale tööjõule ning et üleminekuperioodil peab laienema kaitse uutest liikmesriikidest pärit kodanikele, kes kõnealuses riigis juba elavad ja töötavad.
Arvesse on võetud ka pereliikmete õigusi kooskõlas eelmiste liitumiste kogemustega.
Nõukogu rõhutas tugevat eristust ja paindlikkust tööjõu vaba liikumise reeglites.
Liikmesriigid on deklareerinud, et nad annavad uutest liikmesriikidest pärit kodanikele suurema juurdepääsu tööjõuturule kooskõlas oma riigisiseste õigusaktidega, et kiirendada õigusaktide ühtlustamist ühenduse õigusaktidega.
2008. aasta novembris esitas komisjon teatise tööjõu vaba liikumise mõjust seoses ELi laienemisega.
Komisjon osutab, et Bulgaariast, Rumeeniast ja EL10 liikmesriikidest pärit tööjõud on aidanud rahuldada suurenenud nõudlust tööjõu järele vastuvõtvates riikides ning seega andnud olulise panuse jätkusuutlikku majanduskasvu.
Olemasolevad tõendid näitavad, et laienemisele järgnenud ELi-sisene liikumine ei ole viinud ja tõenäoliselt ei vii oluliste tööturu häireteni.
Komisjon märgib samuti, et ELi-sisest liikuvuse voo mahtu ja suunda juhib üldine tööjõu pakkumine ja nõudlus ning mitte niivõrd tööjõuturule juurdepääsu piisavad eeskirjad.
Komisjon järeldab, et liikmesriikide rakendatavad piirangud võivad tööjõuturu kohandamist edasi lükata ja isegi põhjustada nn musta tööjõu juhtumeid.
Tööjõu vaba liikumine on Euroopa Liidu jaoks tähtis prioriteet.
See aitab luua juurde töökohti, nii et majandust saab isegi majanduskriisis kohandada.
Tööjõu liikumine aitab vähendada ka sotsiaalset marginalismi ja vaesust.
Mis puutub tööjõu vaba liikumise üleminekuperioodi, mille kohta austatud parlamendiliige küsis, siis on liikmesriikidel õigus jätta piirangud kehtima kuni üleminekuperioodi kolmanda faasi lõpuni.
Ent nõukogu usub, et üleminekureeglite kohaldamise jätkamist ei tohiks põhjendada majanduskriisiga, mille all Euroopa praegu kannatab.
Isegi ajal, kui nõudlus tööjõu järele on madal, võib tööandjatel osutuda keeruliseks täita töökohti oma riigist pärit töötajatega.
Nõukogu vaatab üleminekuperioodiga seotud küsimused korrapäraselt läbi.
Kõige viimane läbivaatus toimus nõukogu 2009. aasta juuni kohtumisel, kui nõukogu võttis arvesse komisjoni teavet vaba liikumise mõju kohta ELi laienemise kontekstis.
Komisjon teavitas nõukogu, et kolm EL15 liikmesriigist olid enne 1. maid 2009 teatanud komisjonile tõsistest tööjõuturu häiretest või nende ohust.
Saksamaa ja Austria jätkasid piirangute kohaldamist tööjõuturule juurdepääsule tööloa nõude kehtima jätmise teel, samal ajal kui Ühendkuningriik kohaldab ex poste registreerimise süsteemi, mis lubab töötajatel tööd alustada, kuid nõuab, et nad 30 päeva jooksul end registreeriksid.
Nõukogule esitatud teabega seoses avaldas komisjon samuti, et kavatseb tagada, et liitumislepingu sätetest peetakse kinni, ja jättis endale õiguse nõuda piirangute kohaldamist jätkavatelt liikmesriikidelt selgitusi.
<D>
(DE) Härra juhataja, Montenegro on üks maailma ilusaimaid riike, kuid ühtlasi ka Balkani maa, millel on praeguses kaasajas vanimad iseseisvuse traditsioonid.
Belgia rajamise ajal oli Montenegro juba sajandeid olnud sõltumatu ning kandnud riigile omaseid tunnuseid.
Toon selle asjaolu rõhutatult välja, sest Montenegrot jäetakse alati kõrvale, pidades seda eksides liiga väikeseks maaks, mis ühtäkki sai vabaks tänu saatuse keerdkäigule.
Lubage mul öelda härra Markovile, et pärast Esimest Maailmasõda anastas Serbia Montenegro, olles kõnealuse riigi liitlane.
Tol ajal ei saanud seda kuidagi vabatahtlikuks liiduks nimetada.
Formaalsuse täitmiseks korraldati parlamendis hääletus, kuid see oli ka kõik.
Ulatuslik vabadusliikumine Montenegros jätkas tegevust 1920ndatel kuni 1930ndateni välja.
Seejärel taastas Tito Montenegro sõltumatuse Jugoslaavias ning andis kõnealusele riigile Jugoslaavia põhiseaduse järgi õiguse lüüa liidust lahku.
Ent kui Montenegro püüdis nimetatud õigust kasutada, asetati teele palju takistusi.
Praegu on Montenegro iseseisev riik, mis liigub Euroopa Liidu liikmeks saamise suunas.
Peame sealseid demokraatlikke jõude toetama.
Nagu juba öeldud, on viis, kuidas Montenegro kohtleb vähemusrahvaid, eeskujuks paljudele teistele riikidele sealses piirkonnas, mistõttu vähemus toetas iseseisvust.
Sellegipoolest vajab Montenegro sõltumatut ja tugevamat haridussüsteemi, nagu näiteks frantsiskaani hariduskeskus Tuzis, mis asub Podgorica lähedal.
Eraasutused hariduse valdkonnas on vajalikud, et vabastada riiki selle jäikusest.
Pöördun valitsuse poole palvega liikuda jõuliselt pluralismi suunas, seda nii majanduse kui ka hariduse ja riigi põhiseaduslike ja demokraatlike struktuuride vallas.
(Aplaus)
<D>
(SV) Austatud juhataja, EMAS, vabatahtlik keskkonnajuhtimis- ja auditeerimissüsteem, tähendab põhimõtteliselt, et ettevõte või organisatsioon teostab keskkonnaülevaate, vaatab läbi oma mõju keskkonnale, koostab keskkonnapoliitika, seab sihtmärgid ning tuleb lagedale tegevuskavaga.
Kahjuks pole EMASi tänaseks kuigivõrd edu saatnud, arvestades, et ainult 4 200 organisatsiooni on selles registreerunud asutamisest saadik 1993. aastal, mis on kehv tulemus võrreldes 35 000 Euroopa Liidus, kes on saavutanud ISO 14001-le vastava sertifitseerimise.
Just seetõttu on EMASi läbivaatus õigustatud, lihtsalt selleks, et muuta ta atraktiivsemaks ning vähendada ettevõtete ja organisatsioonide jaoks bürokraatia hulka.
Nõukogu ja parlamendi vaheliste läbirääkimiste käigus karmistati paljusid EMASi tahke.
Näiteks tuleb nüüd komisjonil koostada prioriteetse kava põhjal võimalikult paljudele sektoritele kõikehõlmav alusdokument.
Tekst teatab samuti selgesti, et EMASi logot ei tohi mingil juhul segamini ajada mingi muu ökomärgisega.
Tegemist on tõelise edusammuga.
Mõni aeg tagasi küsis mu kolleeg Jens Holm komisjonilt, kas kõik komisjoni peadirektoraadid - nagu parlamentki - on registreerunud EMASiga või mitte.
Võiks arvata, et ELi institutsioonidel on kohustus näidata head eeskuju, ent vastus oli, et komisjon ei rakenda sisemisi heitkoguste vähendamise eesmärke ning et ainult viis komisjoni peadirektoraatidest on EMASis registreerunud.
Minu arvates on see kujuteldamatult põlastusväärne ning sooviksin kasutada käesolevat võimalust, et esitada komisjonile see küsimus uuesti: millal kavatseb komisjon kindlustada, et kõik tema peadirektoraatidest EMASiga ühinevad?
<D>
kirjalikult. - (NL) Eesistujariik Prantsusmaa on seadnud õiged prioriteedid, näiteks kliima, sisseränne ja kaitse, aga ma tahaksin keskenduda ühele aspektile, mis saab vähem tähelepanu, aga on siiski äärmiselt tähtis meie noortele ja kogu spordisektorile Euroopas.
Prantsusmaa eesistumine toetab "kuus pluss viis” reeglit spordis: piirangut võõrmängijate arvule.
Eesmärgid on head: kohustada klubisid investeerima rohkem oma endi noorte treenimisse ja nõndaviisi ühtlasi liikudes mõnevõrra konkurentsivõimelise tasakaalu taastamise suunas.
Parlament on 100% sama meelt.
Järelikult kuulub meie toetus "kodus kasvanud” reeglile, mis - ehkki tagasihoidlikumalt - peab silmas samu eesmärke.
Küsimus on, kas kuus-pluss-viis-reegel on teostatav Euroopa tasandil.
See satub vastuollu tööliste vaba liikumisega ja seda saab kohaldada vaid siis, kui tehakse erand ELi lepingust, ja me oleme kaugel sellest tegevuskursist.
On kaheldav, kas Euroopa Kohus aktsepteeriks kunagi seda, isegi spordi kohta käiva uue artikli valguses Lissaboni lepingus.
Meie parlamendis tahame ühineda lahenduse otsimiseks, mis tooks kasu Euroopa jalgpallile.
Me lihtsalt nõuame usaldusväärset lahendust, mis ei kihutaks jalgpalli kaosesse.
Keegi ei vaja Bosman Mark 2.
<D>
kirjalikult. - (DE) Euroopat on tabanud kõige tõsisem majandus- ja finantskriis pärast 1930ndaid.
Arengumaad aga kannatavad samuti rängalt selle mõjude tõttu ning on suuresti võimetud selles osas midagi ette võtma.
Vastutustundetu spekuleerimine, ahnus kiire kasumi järele, mis ei ole absoluutselt seotud anglosaksi riikide reaalse majandusega, ning liitekohtadest lahti rebenev finantssüsteem on maailma viinud finantskuristiku äärele.
Teiseks kriisi põhjuseks on globaliseerumise kontseptsioon, mille kõrgeimaks prioriteediks on täielik piirangute kaotamine.
Euroopa riigid satuvad oma majanduse taaskäivitamisel veel suurematesse võlgadesse.
Arengumaades ei ole see aga paljudel juhtudel halva finantsolukorra tõttu võimalik.
Seetõttu tuleb neile anda võimalus oma riikliku majanduse efektiivsemaks kaitsmiseks imporditud kaupade eest, mida müüakse dumpinguhindadega ning mis hävitab kohalikke turge ja kohalike inimeste elatusvahendeid.
Me peame andma arengumaadele võimaluse omal jõul majanduskriisist välja tulla.
Traditsiooniline arenguabi on oma ülesannete täitmisel ebaõnnestunud.
Lõpuks peame tegelema probleemi põhjusega ning kehtestama finantsturgudele ranged õigusnormid, mis väldiksid spekulatiivseid praktikaid, ning võtma kiiresti kasutusele finantstehingute maksustamise.
Kindlasti ei ole võimalik probleemi kunagi lahendada raportis välja pakutud n-ö maailma valitsemisega, mis vähendab nii inimeste kui ka riikide võimu.
<D>
(BG) Härra juhataja, volinik Frattini, tänan teid mõistvuse ning komisjoni eesmärke kirjeldava esitluse eest.
Minu arust on sümboolne, et just täpselt täna, kui põhiõiguste hartale alla kirjutati, arutame me sellega otseselt seotud teema üle.
Kuna kasvav äärmuslus ja äärmuslike parempoolsete parteide ning organisatsioonide kasvav mõjuvõim on otsene oht Euroopa Liidu olemasolule.
See võib kõlada liiga valjuna, kuid meie liit põhineb selgetel põhimõtetel ning selle olemasolu on võimalik tänu asjaolule, et rahu, ühtsus, sallivus, vastastikune austus etniliste ja religioossete kogukondade vahel ning rahumeelne rahvastevaheline kooselu oli Euroopas levinud 50 aastat tagasi.
Täna ründavad äärmuslikud parempoolsed just neid põhimõtteid; nad ründavad just täpselt Euroopa Liidu südant, ilma milleta see kuidagi eksisteerida ei saaks.
Aga meie liit ei ole abstraktne ühendus; see ei ole ainult järgmine administratiivne valitsuse tase.
See on liit, mille missioon on kogu maailma põhiväärtuste kaitsmine.
Meeleldi või vastumeelselt, valmistunult või valmistumata peame me aru saama, et on inimesi, kes on ilma jäetud põhiõigustest, kes kannatavad poliitiliste surveabinõude all, keda rõhuvad mittedemokraatlikud režiimid või keda diskrimineeritakse rassi, etnilise päritolu ja usu tõttu kõikjal maailmas.
Ning igas maailma osas loodetakse, et Euroopa Liit neid toetab ning et sallivuse vaim, tagatud kodanikuõigused ja sotsiaalhoolekanne jõuavad ka nende riigini.
Kas me saame välismaailmas olla võimsad ja veenvad, kui me ei suuda toime tulla isegi probleemidega meie endi tagaaias?
Kuidas saame me selgitada inimestele, kelle viimane lootus me oleme, et immigrandid surevad ainult oma päritolu pärast, et etnilised vähemused kogevad süstemaatilist diskrimineerimist, et erakondlikud ideoloogiad vaidlustavad naiste võrdsust või defineerivad homoseksualismi kui haigust?
Kuidas saame me selgitada, et oleme teel ajaloo süngeimate lehekülgede unustamise poole, kui samas ülistavad noored inimesed Hitlerit ja antisemitism on muutumas tänapäevamoeks?
Ma ei saa sellega nõus olla ega saa ka minu kolleegid sotsialistid.
Ma usun, et selles parlamendis pole ühtki poliitilist rühmitust, kes on jäänud ükskõikseks fakti suhtes, et paremäärmuslus, rassism ja ksenofoobia on levimas.
Kas me polnud täna tunnistajad sellele, kuidas Euroopa Liidu arengu ajaloolist mälestusmärki häbistas vulgaarselt lärmakas vähemusrühm, kes võib naaseda tugevamana, agressiivsemana ja paremini organiseeritumana aastal 2009?
Kahepalgelise nõudmisega referendumiks esitas see väljakutse mitte ainult põhiõiguste hartale, vaid ka põhiõigustele enesele.
See on see käitumine, mida näeme ka paljudes riigiparlamentides, mis julgustab äärmuslasi, kes sellest poliitilisest tsirkusest inspireerituna võtavad homme ette järgmise karistava tegevuse.
Me peame probleemid täpselt ja selgelt ära näitama ning koos lahendusi otsima.
Seetõttu tõstame me selle probleemi parlamendi päevakorda ikka ja jälle.
Kuna äärmuslus on üleeuroopaline väljakutse, millele vastamiseks on vaja ühendatud jõupingutusi Euroopa, riigi, regionaalsel ja kohalikul tasemel.
Kui Euroopa Komisjon on ELi aluslepingute haldur, on Euroopa Parlament väärtuste haldur ning ma usun, et koos suudame me vastu seista lähiminevikust tuttavale tõusulainele.
Ning selle me ka peatame, rikkumata põhiõiguseid, nagu sõnavabadus, ühinemisõigus ja meediavabadus.
Kuna demokraatia eest saab võidelda ainult demokraatia reeglite järgi.
Nende reeglite rikkumine tähendab, et äärmuslus on võitnud.
Aitäh.
<D>
fraktsiooni Verts/ALE nimel. - (DE) Härra juhataja, volinik, daamid ja härrad, ma kuulun nende inimeste hulka, kes võitles komisjonis mitteasjakohaste muudatusettepanekute vastu.
Siiski selles osas, mida proua Laperrouze ütles söe kohta, ei ole mulle täiesti selge, miks komisjon peaks tingimuseks seadma söe piiramatu subsideerimise.
Söetootmist on 50 aasta jooksul subsideeritud enneolematus ulatuses ja selle jätkamine on vastuolus kõigi ELi avaldustega kliimapoliitika kohta.
Vastupidi, me usume, et need söesubsiidiumid tuleks asendada asjakohasemate toetusega taastuvenergiatele ja energeetika tõhususele.
Muul viisil ei saavuta Euroopa kliimapoliitikaga seatud eesmärke.
Terasega on teine lugu.
Komisjonil ei ole siiski õnnestunud selgeks teha, et terase subsideerimine jätkub ja söe subsideerimine lõpetatakse.
Minu arvates on seitsmendast teadusuuringute raamprogrammist eraldatud piisavalt vahendeid söele kui reostavale energiaallikale.
<D>
ELi organite esindajatel meeldib sageli avalikult rõhutada meie kodanike tervise kaitsmist ning looduse ja keskkonna kaitsmist.
Seetõttu on rabav, et Euroopa regulatsioon on peaaegu kahtlaselt järjekindlusetu, kui teemaks on väga mürgise keemilise aine, tsüaniidi kasutamine väärismetallide kaevandamisel.
Asjatundjad teavad hästi, et tsüaniid on üks kõige mürgisemaid keemilisi aineid.
See satub organismi terve naha kaudu imendumise teel või pärast selle kasutamist.
Piisava kontsentratsiooni korral järgneb mõne sekundi või minuti pärast surm.
Kaevandusettevõtete väited, et nad suudavad tagada kulla kaevandamisel tingimused, millega hoitakse ära oht tervise või keskkonna kahjustumisele, on alati osutunud väärtusetuteks.
Mõnikord tehakse inimlikke vigu ja mõnikord võib loodus üllatada.
Seda on näha kogu maailmas aset leidnud kümnetest tõsistest õnnetustest, mille tagajärjel on ulatuslikult hävitatud loodust, põhjustatud kahju tervisele ja ka kaotatud elusid.
Tuletagem meelde vaid mõned õnnetused lähiaastatest: Summitville Colorados, Carson Hill Californias, Brewer Lõuna-Carolinas, Harmony Lõuna-Aafrikas, Omai Guyanas, Gold Quarry Nevadas, Zortman-Landusky Montanas, Kumtor Kõrgõzstanis, Homestake Lõuna-Dakotas, Placer Filipiinidel, Baia Mare Rumeenias ja Tolukuma Paapua Uus-Gineas.
Kõigis neis kohtades maksid nii elanikud kui ka loodus kallilt tänapäeva kullakaevurite ahnuse eest, mida kannustas tagant ametiasutuste ükskõiksus.
Volinik, on saabunud aeg näidata ELi inimestele, mis teile tegelikult oluline on: keskkond ning inimeste tervis ja elud või kaevandusettevõtete kasumid.
<D>
(FR) Härra juhataja, ma olen üks neist, kes viibis Galileo projekti alguse juures, ning seega on mul ehk parem hinnata viivituse ulatust.
Ma usun, et sellel projektil on kaks kaasasündinud viga.
Esiteks on see ühenduse esimene suur tööstusliku interventsionismi projekt.
Raske on olnud inimesi veenda, et ELil võiks olla oma satelliitnavigatsioonisüsteem, mistõttu poliitilise konsensuse saavutamine võttis kaua aega.
Teiseks ei saanud äriplaan jääda selliseks, nagu seda algselt kujutleti, sest meie suur konkurent GPS on tasuta ja seda rahastab täielikult Ameerika Ühendriikide valitsus.
Me pidime neist kahest algsest probleemist üle saama ning olukorda eesistujariik Sloveenia ja Jacques Barrot' kannustamisel hindama, enne kui oli võimalik saavutada kolme institutsiooni vahel tähelepanuväärne konsensus.
See kolmepoolne dialoog on toonud meid punkti, kus meil on olemas dokument ja tekst.
Homme toimub Galileo käivitamine, enne teise satelliidi väljasaatmist laupäeval Baikonuris.
<D>
- (NL) Härra president, tahaksin oma fraktsiooni nimel esitada mitmed märkused.
Kahjuks tuleb täna tõesti tõdeda, et nõukogu ei ole Claudio Fava jaanuariraporti kohta osaliselt parlamendis tõstatatud küsimustele tegelikult vastanud.
Mida on nõukogu nende tulemustega ette võtnud?
Kas on toimunud reaalseid konsultatsioone raportites kirjeldatud tegevuste kordumise ärahoidmiseks?
Komisjoni vastuse suhtes oleme positiivsemalt meelestatud.
Komisjon on asunud hindama terrorismivastase võitluse meetmeid ning seda, kuidas neid rakendada.
Mul on väga hea meel voliniku teate üle selle kohta, mida saaks tulevikus teha selleks, et vältida inimesi ebaseaduslikult kuhugi mujale vedavate õhusõidukite maandumist Euroopa lennujaamades; meil peab olema kontrollsüsteem nende nn "riiklike õhusõidukite" jaoks.
Järgmise punktina on meil muidugi hea meel selle üle, et on määratud järjekordne terrorismivastase võitluse koordinaator ning me soovime talle palju edu.
Me olime Gijs de Vriesi ootamatu lahkumise üle veidi üllatunud; ta ei jätnud kunagi muljet, et see amet talle tegelikult väga meeldiks.
Loodetavasti järgmisele koordinaatorile meeldib, tema positsioon tugevneb, ning tulevikus saaks koordinaator vastata vajadusel parlamendi küsimustele.
Pöördun nüüd härra Marty raporti juurde võimalike salavanglate olemasolu kohta Poolas ja Rumeenias.
Nõustun siin juba varem tehtud märkustega selle kohta, et viimane raport põhines anonüümsete tunnistajate ütlustel.
Härra Marty peab ikkagi selgitama, millised on Euroopa Nõukogu kriteeriumid, millal võib tsiteerida anonüümseid allikaid ning seega pole me päriselt rahul tema kasutatud lähenemisviisiga.
Sellega tegeles palju inimesi, kuid uusi fakte ei ilmnenud.
Ma arvan, et härra Martyl on aeg öelda, kas selle nimekirja võib kustutada, eriti kuna selles on kaks meie kolleegi.
Ütlesin seda juba mõni aeg tagasi, kui pöördusin komisjonis härra Marty poole.
On jäänud veel viimane punkt.
Muidugi on tähtis selgitada kodanikele, et mõnes ELi riigis esinenud juhtumid, nagu Euroopaväliste salateenistuste toime pandud inimröövid, ei saa uuesti korduda, et LKA-l ei lubata Euroopas riiklike võimude järelevalveta tegutseda.
Näib, et ameeriklased tegutsevad teistsuguste reeglite järgi.
Hiljutised näited, kus ameeriklased keelduvad väljaandmisest või Itaalia ja Saksamaa tagasisaatmispalvete täitmisest, kinnitavad taas, et me tegutseme täiesti erinevate standardite alusel.
Need kaks näidet peaksid andma meile mõtlemisainet selle kohta, kuidas toimib Euroopa Liidu ja Ameerika Ühendriikide vaheline koostöö siis, kui on tegemist terrorismivastase võitlusega.
Kas ameeriklased tahavad järgida samasugust tasakaalu, kui tegemist on julgeoleku ja inimõigustega?
<D>
(SK) Kolmas järjestikune poliitiline kriis Ukrainas oli tõenäoliselt põhjus, miks ajaloolisel teisel ELi ja Ukraina tippkohtumisel, mis toimus Pariisis septembri alguses, ei jõutud ambitsioonikamate järeldusteni seoses Venemaa ja Gruusia konfliktiga.
Hindan, et Euroopa Liit kinnitas taas oma toetust kodanikuühiskonna ülesehitamisele ja demokraatiameelsetele muutustele Ukrainas.
Samuti olen positiivsel arvamusel kokkuleppe kohta alustada "viisadialoogi”, mis peaks pikemas perspektiivis tooma kaasa viisavaba režiimi mõlemale poolele, ning samuti asjaolu kohta, et vaatamata uuele poliitilisele kriisile, jääb Ukraina tee ELi liikmeks saamise suunas avatuks.
Täna ei kahtle keegi, et oranž revolutsioon muutis ajaloolist suunda, kuhu Ukraina oli teel.
Nüüd peab Ukraina näitama, et ta on stabiilne ja ühtne.
See on tema ainuke võimalus saavutada Euroopa perspektiiv.
Olen veendunud, et saame tugevdada vabadust kodus ainult siis, kui kaitseme seda ka väljaspool ELi piire.
See on põhjus, miks osalen Euroopa Parlamendi delegatsiooni 11. istungil Ukrainas 2.-3. oktoobril 2008. aastal Kiievis ja Jaltas.
Usun, et Euroopa Parlamendi esindajate kohalolek Ukrainas aitab kaasa olukorra rahustamisele ja poliitilisele stabiilsusele Ukrainas.
<D>
(ES) Austatud juhataja!
Seoses ühise kalanduspoliitika reformiga on kaalul väga tähtis osa Euroopa tulevikust.
Kalandussektor on ressurss, see on meie rannaalade elanike eluviis ning on aluseks meie konservitööstusele ja mereuuringutele.
Lisaks mängib kalandussektor olulist rolli meie toidu ohutuse, kvaliteedi ja tarbijahinna ning samuti välissuhete ja arengu seisukohalt.
Reform peab keskenduma vastutustundlikule, jätkusuutlikule ja konkurentsivõimelisele kalandusele.
Samuti peab reform rõhutama sotsiaalset mõõdet, andma suurema tähtsuse ökosüsteemile ning see tuleb integreerida merenduspoliitikaga.
Väga tähtis on tagada kalavarude kaitsmine ja taastumine ning vaadata läbi suhtelise stabiilsuse põhimõte.
Lubatud kogupüügist ja kvootidest lähtuvas majandamispoliitikas peab jätma piisavalt ruumi ka püügikoormusel põhinevale majandamisele.
Lisaks sellele on vaja tugevdada kontrollmeetmeid ja teha lõpp ebaausale konkurentsile.
Väikesemahulisi kalalaevastikke ja suurel määral kalandusest sõltuvaid piirkondi tuleb kohelda erinevalt ning need vajavad suuremat sotsiaalmajanduslikku toetust.
Karpide ja vähiliste püük tuleb täielikult ühisesse kalanduspoliitikasse integreerida.
Toetan raportit ning õnnitlen raportööri ja variraportööre saavutatud kompromisside puhul!
Palun komisjonil ja eesistujariigil oma eelseisva töö käigus raportile tõsist tähelepanu pöörata!
<D>
komisjoni liige. - Proua president, Interneti valitsemise foorumi (IGFi) idee sündis ülemaailmsel infoühiskonna tippkohtumisel Tunises 2005. aasta novembris ning seda määratleti mittekohustusliku foorumina paljudele sidusrühmadele poliitika alasteks aruteludeks.
Komisjon toetab sellisel kujul foorumit.
Siiani on peetud kaks kohtumist: 2006. aastal Ateenas ja 2007. aastal Rios.
Komisjon tervitab foorumit igal kujul.
Samuti tervitab komisjon parlamendi osalemist foorumil ning on tänulik suurepärase koostöö eest mõlematel kohtumistel.
Eelmisel aastal pakkus kohtumine Rios suurepärast võimalust kogemuste vahetamiseks, mis võimaldas koguda arutatud teemade kohta hulgaliselt seisukohti.
Seetõttu peab komisjon vajalikuks foorumi peamiste omaduste säilitamist, eriti erinevate sidusrühmade osalemist ja selle mittesiduvat loomust.
Ma sooviksin samuti teid väga tänada võimaluse eest öelda midagi konkreetsemat IGFil (sellise lühendi oleme kasutusel võtnud), mis toimus novembris Rio de Janeiros.
Esiteks sooviksin väga tänada proua Trautmanni, härra Harbourit, härra Badia i Cutcheti ja härra Hökmarki, kes esindasid parlamenti sellel kohtumisel ning tänada neid suurepärase jätkuva koostöö eest.
See võimaldas meil sel aastal uuesti tuua koos esile mitmeid Euroopa prioriteete, nagu sõnavabadus, digitaalse lõhe kaotamine, turvalisus ja laste kaitsmine Interneti ohtude eest.
Euroopa jaoks on oluline tuua selliseid küsimusi järjepidevalt rahvusvaheliste arutelude esiplaanile.
Komisjon toetab IGFi.
See ülemaailmsel infoühiskonna tippkohtumisel välja töötatud idee on jätkuvalt väga väärtuslik ning kõik mainitud küsimused soodustavad vägagi tegevust, mida meie püüame selles konkreetses valdkonnas tugevdada.
Internetiga seotud teemade suur hulk ja osalejate arv - ligikaudu 3100 inimest - näitab selgesti, et sellise arutelukoha vastu on huvi olemas.
Tõsiasja, et pärast foorumit ei ole välja antud läbirääkimiste tulemusena valminud teksti, tuleks näha protsessi tugeva, mitte nõrga küljena.
Foorum võimaldab vahetada avameelselt arvamusi, ilma surveta kaitsta siduva dokumendi konkreetset tulemust.
See võib aidata üksteise mureküsimusi paremini mõista ning sillutada teed ühiste lahenduste leidmiseks.
Foorumi tulemusena tekkinud dünaamilised koalitsioonid on tegelikult näide selle kohta, et IGF võib toimida ühiseid huve jagavate inimeste edasise koostöö platvormina.
Seega pakkus Rios toimunud Interneti valitsemise foorumi kohtumine suurepärase võimaluse kogemuste rikastamiseks, mis võimaldas koguda vastavate küsimuste kohta hulgaliselt seisukohti.
Sooviksin veel kord tänada liikmeid ja loodan meie jätkuvale suurepärasele koostööle, kuna tegemist on ühe kõige paljutõotavama valdkonnaga meie tulevases töös.
<D>
fraktsiooni PPE-DE nimel. - Härra juhataja, mõnikord ei näe me siin parlamendis tegelikult poliitilisi erinevusi fraktsioonide vahel, ent antud küsimuses on erinevused vägagi nähtavad, kuna ma nõustu raportööriga mõne punkti osas, mida ta just mainis.
Ma austan tema tehtud tööd selle raporti nimel, kuid selles osas, mida komisjon peaks tegema, oleme täiesti erinevatel seisukohtadel.
Esiteks räägib raport Lissaboni strateegiast ja sellest, mida peaksime tegema Euroopa globaalse konkurentsivõime taastamiseks.
See on tõepoolest ainus viis, kuidas tagada Euroopa heaolu ja meie kodanike heaolu.
Ilma maksustamiseta pole see võimalik.
Maksustamine mängib konkurentsivõime toomisel Euroopasse väga olulist rolli.
Me ei tohi unustada, et üldine maksutase on Euroopas endiselt kõrgem OECD keskmisest tasemest.
Euroopas madalama maksumäära saavutamiseks peame looma investeeringuid soodustava keskkonna.
Vajame Euroopas rohkem investeeringuid, suuremat majanduskasvu ja rohkem heal järjel ettevõtteid.
Sellega seoses mängib kasulikku rolli eluterve maksukonkurents.
See on majanduslik, turupõhine kontrollimehhanism rohkete poliitiliste otsuste vastu.
Kui Euroopas toimib tulus maksukonkurents, ei saa veeretada valitsused tõkkeid ühtse turu teele.
Seega soovime tõelist ühtset turgu ilma maksutõketeta.
Teisest küljest puuduvad tõendid selle kohta, justkui suudaks tulus maksukonkurents vähendada maksubaase.
Maksudest saadav kogutulu on jäänud üllatavalt stabiilseks majandustegevuse suurenemise tõttu.
Siiski valmistab 27 erineva maksusüsteemi olemasolu probleeme, eriti Euroopa VKEdele, mis on aga majanduskasvu jaoks äärmiselt olulised.
Vastavalt 2004. aastal Euroopa Komisjoni läbi viidud maksuküsitlusele läheb nõuetele vastamine väikestele VKEdele maksma umbes 2,6% nende müügist ja 31% makstud maksudest.
Seega läheb üks kolmandik maksudest vastavuse saavutamiseks.
See, et väikeettevõtete puhul moodustab maksunormide järgimine väga suure osa, on väga suur takistus ja see on ka põhjus, miks peame andma endast parima, et nõuda piiriülest mahaarvamist, lihtsustatud tolliprotseduure, täisteeninduskeskuste kava käibemaksu puhul, koduriigipõhise maksustamise katsekavasid jne.
Toetame kõike, mida komisjon on selles valdkonnas teinud.
Lõpuks soovib tööstus näha hästi korraldatud ja lihtsat maksusüsteemi.
Peame lahendama siirdehindade probleemid, mahaarvamiste tasaarveldamise ELis ning vältima topeltmaksustamist ja vähendama eeskirjade täitmise kulusid.
Tervitame ettepanekut ettevõtete ühtse konsolideeritud tulumaksubaasi kohta ja asjaolu, et komisjon on stabiilne ja esitab meile ettepaneku ettevõtete ühtse konsolideeritud tulumaksubaasi kohta, kuna mahaarvamine on üksnes ajutine lahendus.
Lõpuks vajame ettevõtete ühtset konsolideeritud tulumaksubaasi.
<D>
kirjalikult. - (EL) EMU ja euro loodi Maastrichti lepingu rahvavastaste ja tööhõivevastaste eesmärkide tulemusel, mis valmistasid ette pinnase tagurlikule Lissaboni strateegiale ja eskaleerisid rünnaku töötajate õigustele ja vabadustele.
Parem- ja vasaktsentristid on need ELi ja valitsuse otsused ratifitseerinud.
Kreekas hääletasid Maastrichti lepingu poolt erakonnad Uus Demokraatia, PASOK ja vasakpoolne koalitsioon.
Rahvahääletuste korraldamisest keelduti.
See teenib imeteldavalt kapitalistlikke huvisid ja näitab, kuivõrd kapitalistid rahva reaktsiooni kardavad.
Liikmesriikidelt majanduspoliitika võtmemehhanismide ülekandmine Euroopa Keskpanga kontrolli alla on aidanud kapitalistidel alandada tööjõu hinda ja mitmekordistada kasumeid.
Palkade pitsitamine, mida Euroopa Keskpank on selle loomisest peale julgustanud, on viinud töötajate ostujõu terava languseni, töölisklassi elustandardi kiire halvenemiseni ja vaesuseni.
Enamus riikides seatakse euro ja EMU aina enam küsimuse alla.
Argumendid nagu hinnastabiilsus, majanduste kaitsmine jne on osutunud pettuseks.
Euro kaitseb ainult monopolide kasumeid; see aitab kaasa privatiseerimisele ja ühinemistele ning sillutab teed veelgi suuremale ekspluateerimisele.
<D>
(PL) Tänan teid võimaluse eest antud küsimust arutada.
Usun, et kõigil siin istungisaalis olijatel on sama soov.
Me tahame Venemaaga koostööd teha.
Samuti tahame, et Euroopa poliitiline olukord oleks stabiilne ja ettearvatav.
Loomulikult vajab ka Venemaa meid - Euroopa Liitu -, sest ta tahab müüa gaasi ja toornaftat, kuid peamiselt seetõttu, et tal on omad sise- ja välisprobleemid.
Venemaal on vaja meie stabiilsust, vastutustunnet ja jõudu.
Millised on siis meie erinevused siin istungisaalis?
Me erineme selle poolest, kuidas me soovime jätkata oma suhteid Venemaaga, et saavutada Euroopa Liidu eesmärgid - mitte ainult majanduslikud sihid, vaid ka austuse nende põhimõtete ja väärtussüsteemide vastu, millesse me usume.
Tahan tuua teile näite omast kogemusest.
2001. aastal olid Venemaa ja Poola vahelised suhted tõepoolest väga head ning Poola välisminister võeti Moskvas vastu austusavalduste saatel.
Venemaa peaminister tuli Varssavisse ning pidas läbirääkimisi eelkõige energeetikavaldkonda puudutavaid vastastikuseid suhteid käsitlevate tähtsate küsimuste üle.
Ta koguni pikendas oma visiiti ühe päeva võrra, mis on tavaliselt haruldane toimimisviis.
Kõik see toimus vaatamata sellele, et vaid kaks aastat varem, s.o 1999. aastal oli Poola saatnud riigist välja umbes tosin Vene diplomaati, kes olid tegelenud erinevate asjadega, millest ükski ei olnud eriti diplomaatiaga seotud.
Järgnes lühike kriis, kuni venelased lõpuks tunnistasid, et meiega on mõtet kõnelusi pidada ja koostööd teha, sest kui meil on õigus, suudame me jääda endale kindlaks.
Venelased on suurte traditsioonidega uhke rahvas.
Nad hindavad teistes otsustavust ja jõulisust rohkem kui keerulisi selgitusi selle kohta, et must ei olegi päris must.
Kui meil on ilmselgelt õigus, siis on ainus lahendus karmi ja otsustava seisukoha võtmine.
<D>
fraktsiooni PSE nimel. - (FR) Härra president, volinik, ma tänan teid selle teatise eest - võimaluse eest nii hinnata olnut kui ka vaadelda, mida meil on vaja teha homse heaks.
Euro on edulugu - selles ei kahtle keegi.
Euro on meid kaitsnud.
Millises seisus oleksid tänase maailma keeristormis meie finantsturud, meie valuutad, kui meil poleks eurot?
Kuid sellel edul on omad tingimused.
See tähendab, et me peame olema veel julgemad, sest meie tegevus ei piirdu lihtsalt rahanduse valdkonnaga; meil on eriline vastutus.
Jah, euro on edulugu, kuid samas paljastab see mõned meie loomuomased puudused.
Me oleme tihti paremad kaitsepositsioonis kui ründepositsioonis.
Me oleme tihti head punktide kogumises, mis on see, mida stabiilsuse pakt meil teha võimaldab, kuid me jalutame tihti lati alt läbi, kui on vaja organiseerida parim mängustrateegia, parimal viisil ära kasutada ühise valuuta pakutud potentsiaali.
See on ELi piires tõsi.
Miks me ei kasuta oma valuutat selleks, et parandada Lissaboni strateegia elluviimise võimekust?
Miks me ei kasuta oma valuutat ära meie endi seatud energia- ja keskkonnaalaste eesmärkide saavutamiseks?
Seoses EList väljapoole jäävaga, siis te rääkisite sellest ja ma nõustun teie hinnanguga.
Te pakute välja mehhanismid mitmepoolse järelevalve parandamiseks ning teil on kahtlemata õigus, kuid see põhineb kahel eeldusel.
Esiteks, et eurorühma pikaaegne juhatus eesotsas härra Junckeriga parandab selle organi toimimist.
Teiseks, et Euroopa Keskpanga sõltumatust ei seata küsimuse alla ning keegi ei saa seda ohustada.
Alustades nendest kahest eeldusest, on meil endiselt palju teha ja ma loodan, et teie, volinik, taastate seni tasakaalust väljas oleva majandus- ja rahaliidu tasakaalu.
Nagu me teame, on selle majanduslik pool nõudnud parendusi esimesest hetkest alates ning me peame leidma viisi selle reformimiseks samal ajal kui see edasi areneb.
Kümme aastat edasi ja meil on endiselt palju teha.
Täna on vaja vastata küsimustele, mida me oleme esitanud algusest peale, kuigi nüüd juba erinevas kontekstis.
Me peame seda konteksti analüüsima kahe nähtuse valguses.
Esimene neist on enesestmõistetavalt USA-st alguse saanud kriis, mis peegeldab asjaolu, et me oleme globaliseerumise teisel tasemel, kus inflatsioon on tagasi ja millele on iseloomulik meie ekspordile ebasoodne euro-dollari vahetuskurss - kuigi sellel on omad eelised - ning samuti uskumatu tooraine, nafta ja toidu hinnatõus.
Teine konteksti element, mida me peame arvesse võtma, on Lissaboni leping, mis muudab tingimusi eurorühma jaoks, andes sellele uued kohustused välise esinduse ja koordineerimise osas.
Me peame olema sellest teadlikud ning tõesti kasutama ära kogu selle lepingu potentsiaali.
Volinik, te palute meilt abi konsensuse saavutamisel.
Juhul, kui see on hea konsensus, siis me teeme seda.
Siiski me leiame ka, et võib-olla on vajalik minna edasi konkreetsete ettepanekutega.
Kui ma teist õigesti aru sain, siis te soovite saada nõukogult tegevuskava.
Väga hea!
Kuid te peate meile ütlema, millistel tingimustel saab Euroopa Parlament avaldada oma arvamust ettepanekute osas, mis sisaldavad euro valitsemise parandamise tingimusi, nii et selle valuuta potentsiaali kodanike hüvanguks täielikult ära kasutada ja et tulevikus meie kaaskodanikud Euroopa Keskpanka enam tunnustaksid.
Asjaolu, et sellest on saanud institutsioon, võimaldab meil ehk uuesti hinnata selle liikmete nimetamise korda.
Te teate, et see parlament on teie poolel, et see on komisjoni liitlane, kui komisjon soovib edasi liikuda, kuid me oleme ka nõudlik liitlane.
Olenemata sellest, mis on kirjas lepingutes, ärge kuulake ainult nõukogu, vaid võtke arvesse ka mis tahes suurepäraseid ettepanekuid, mis võivad tulla Euroopa Parlamendist.
<D>
õiguskomisjoni arvamuse koostaja. - (PL) Proua juhataja, Euroopa õiguslik raamistik, mis võeti vastu 1990ndatel aastatel, vabastas tõhusalt riiklikud turud riigimonopolidest.
Sellega kaasnes konkureerivate operaatorite pakutavate telefonikõnede märkimisväärne hinnalangus.
Viimastel aastatel on sidetehnoloogias toimunud pöördelised muutused: mobiiltelefonid ja interneti areng ning traadita võrgud on radikaalselt muutnud telekommunikatsiooni iseloomu.
ELi õigus peab peegeldama neid muutusi, sealhulgas ka sotsiaalseid tagajärgi.
Umbes 15% Euroopa elanikkonnast moodustavad puudega inimesed ja aastaks 2020 ulatub vanemaealiste osakaal ühiskonnas 25%-ni.
Just neile erivajadustega inimestele tuleks pakkuda hõlpsamat juurdepääsu telekommunikatsiooniteenustele.
Vaja on kindlustada tasuta juurdepääs hädaabinumbrile 112 kõigile inimestele üle kogu Euroopa, sealhulgas internetitelefoni kasutajatele ja teiste elektrooniliste sideteenuste kasutajatele.
Lisaks sellele peaks klientidel olema õigus saada täielikku teavet nii teatud teenuse kasutamisest tulenevatest õiguslikest kohustuste, näiteks autoriõiguste kaitse kohta kui ka õiguslikult sätestatud piirangute kohta.
Eelkõige on parema tarbijakaitse saavutamiseks vaja täpselt määratleda riiklike reguleerivate asutuste kohustused, mis on seotud igapäevase tarbijakaitsealase tegevusega.
<D>
(PL) Pr juhataja, viimaste aastate või isegi kuude sündmused, aga ka üksikute riikide ja piirkondade tehtud jõupingutused näitavad läbipaistvuse kasvavat olulisust mitte ainult üksikutele ettevõtetele, vaid ka konkreetsete riikide majanduste arengule.
Üks tõke riskifondide tegevuse otsesele reguleerimisele on selle tööstuse globaalne iseloom ja fondi kontori võimalus kolida teise riiki, et vältida riiklikke määrusi.
See on peamine põhjus, miks kõik riskifondidega kokkupuutuvad rahvusvahelised asutused püüavad mõjutada fondi tegevust oma suhete kaudu üksustega, millele kohaldatakse määrusi, eelkõige pangad.
Läbipaistvuse probleemid on Euroopa Liidus peamiselt keskendunud liikmesriikide õigusaktide lähenemisele ja ühtlustamisele.
Probleemsed valdkonnad seoses läbipaistvuse aspektidega võib kokku võtta järgmiselt: ühtlustatud teabestandardite kehtestamine, mida peavad avalikustama ettevõtted, kes toovad oma aktsiad börsile, ning äriühingute õigus ja korporatsioonide valitsemistava seoses ametite kollektiivse vastutuse küsimusega ettevõtete tegevusaruannetes sisalduva teabe eest, sõltumatute nõukogu liikmete rolli tugevdamine, standardid nõukogu osana loodavate komisjonide valdkonnas, teabe avalikustamine nõukogu ja juhatuse liikmete töötasu kohta ning ka parem investorite kaitse.
Ühtlustatud määruste kehtestamisel, mis loob Euroopa Liidus paremad tingimused riskifondide tegevuseks ja levikuks, võib olla positiivne mõju nende arengule Euroopas, kuid kõnealuseid fonde käsitlevate eraldiseisvate määruste kehtestamine üksikute riikide poolt ei aita kaasa ühtlustatud ja ühtse Euroopa turu loomisele.
Ühtsete ja läbipaistvate põhimõtete kehtestamine aitaks märkimisväärselt kaasa fondi toodete levitamisele.
Euroopa Komisjoni arvates, kes sai taotluse vaadata läbi raampõhimõtted seoses ühtlustamata toodetega nagu riskifondid, eesmärgiga luua üleeuroopaline turg, ei ole märkimisväärseid argumente ELi määruste kehtestamiseks seoses riskifondidega.
Miski ei saa olla tõest kaugemal!
Nõustun raportööri üleskutsega komisjonile esitada seadusandlik järeldus riskifondide ja erakapitali investeerimisfondide läbipaistvuse kohta.
<D>
Selle osaistungjärgu päevakorra lõplik projekt, nagu sätestas esimeeste konverents oma neljapäeva, 8. novembri koosolekul vastavalt kodukorra artiklitele 130 ja 131, on teile välja jagatud.
Sellesse päevakorra ettepanekusse on tehtud järgmised muudatusettepanekud:
Teisipäev:
Euroopa Demokraatide ja Liberaalide Liidu fraktsioon palus, et nõukogu ja komisjoni avaldus laevaõnnetuste kohta Mustal merel lisataks päevakorda teisipäeva õhtupoolikuks, pärast härra Leineni raportit, pikendades vastavalt õhtupoolset istungit kella 18.30ni.
See tähendab, et komisjoni infotund ei alga enne 18.30 ja on järelikult pool tundi lühem.
Kes soovib ettepanekut selgitada?
Kui keegi ei võta sõna ettepaneku poolt või vastu, on teema sellega lõpetatud.
(Ettepanek lükati tagasi)
Kolmapäev:
Roheliste / Euroopa Vabaliidu fraktsioon palub, et nõukogu ja komisjoni avaldus olukorra kohta Gruusias lisataks ja käsitletaks ühisdebatil koos härra Obiols i Germà ja härra Tannocki raportiga, ning et õhtupoolne istung pikeneks seetõttu 18.30ni ja nõukogu infotund oleks pool tundi lühem.
Nad paluvad samuti, et debatt Gruusia üle lõppeks resolutsiooni ettepanekuga ja et hääletamine sel teemal viidaks läbi novembri osaistungjärgu jooksul Brüsselis.
Kes soovib ettepanekut selgitada?
<D>
kirjalikult. - (HU) Suitsetamine on üks peamisi rahvatervise probleeme, mis nõuab igal aastal mitusada tuhat ohvrit, sealhulgas mittesuitsetajad.
Kuna tegemist on ülemaailmse probleemiga, siis on selle lahendamiseks vaja mitmekülgseid meetmeid, kohustuste võtmist liikmesriikide poolt ja tõhusaid õigusakte, mis on isegi karmimad kui seni.
Euroopa kodanike tervise kaitse nõuab seda.
Tee peamise eesmärgi, tubakasuitsuvaba Euroopa saavutamiseni on kindlasti pikk, nõuab tohutuid jõupingutusi ja pühendumust.
Seetõttu peame tegutsema sammhaaval.
Mitmed liikmesriigid on näidanud eeskuju, mida me peaksime järgima ning võtma mõistlikke ja tõhusaid meetmeid passiivse suitsetamise ohu kõrvaldamiseks.
Järgmiseks sammuks peaks olema kogu Euroopa Liidus kahe aasta jooksul suitsetamise täielik ärakeelamine kõigis suletud töökohtades, sealhulgas toitlustussektoris, kõigis üldkasutatavates hoonetes ja ühistranspordis.
Edukaks suitsetamise vastu võitlemiseks on meil vaja kindlat alust, asjaomastel uuringutel ja parimatel empiirilistel teadmistel põhinevat ulatuslikku ühenduse strateegiat, mille eesmärk on suitsetamise ohjamine ja inimeste suitsetamisest loobuma õhutamine.
Kõnealuses strateegias on oluline roll nii tõhusate meetmete kavandamisel, ennetusel kui ka teavitustööl.
<D>
(ES) Proua president, volinik, on ütlematagi selge, et ma tänan komisjoni ja parlamendi esindajaid Balil tehtud töö eest.
Võtan eurokesksema seisukoha kõnealuse ja sellega seonduvate küsimuste käsitlemisel, seda järgmiselt.
Tahaksin alustuseks öelda seda, mida on juba öeldud, kuigi veidi teisiti, et vajadus loob võimalusi.
Mida suurem on vajadus, seda suurem on võimalus.
Millega me silmitsi seisame?
Kahe vajadusega: üks on võidelda kliimamuutuste mõjude vastu, mis on tekkinud peamiselt arengu- ja rahvastikukasvu tagajärjel; teine on leida lahendus probleemidele, mis on seotud traditsioonilise energiaallikatega varustamisega, mille kasutamine on igati ebakindel kas siis sellepärast, et neid allikaid on järjest vähem, või sellepärast, et need asuvad keerulise geopoliitikaga piirkondades.
Milleks on siin siis võimalus?
Meil on võimalus arendada energia erinevaid vorme, mis lasevad meil püsida konkurentsivõimelisena ja mis on puhtad ja mittesaastavad; ning samuti tagada nende varu, kuna tegemist on uute energiavormidega.
Ja milles seisneb probleem?
Minu arvates valitseb Euroopa institutsioonides juhtide puudus, kui asi puutub nende küsimuste käsitlemisse, puudus komisjonis ja parlamendis.
Selleks on üks lihtne põhjus, nimelt, et me ei saa selgitada, et puhas energia moodustub nii taastuvast energiast kui tuumaenergiast.
Seda ei tehta, seda ei selgitata, ja juhtide ülesanne on pakkuda lahendusi isegi siis, kui neid võib olla keeruline teatud ajal arutada.
Kas me leiame end paradoksaalsest olukorrast, kus Hiinal, Indial ja teistel tõusvatel majandustel on puhtam energia, kuna nemad on välja töötanud tuumaallikad ja, mis veel olulisem, saavad tegutseda madalamate palkadega?
Volinik, see on küsimus, millega lihtsalt peab tegelema.
Loodan seega, et parlamendis ja komisjonis saab tuumaenergia küsimust arutada rahulikult, kui otsustavalt, kuna me pidevalt keerutame ja pöörame sellele selja.
<D>
komisjoni liige. - Proua juhataja, kõigepealt, mis puudutab teiste riikide ja territooriumite kaasamist, tahaksin selgitada, et nende suhtes ei ole määrus kohaldatav, kuna ettepaneku reguleerimisala ei hõlma laevu, mis seilavad teiste riikide ja territooriumide lipu all.
Siiski on see kohaldatav enamikule regioonidest, mida peetakse ühenduse veteks.
Olen nõus, et need, kes ettepanekut sellisel kujul toetavad, koos selle suurema reguleerimisalaga, et teha kokkulepped tõhusamaks ning kindlustada nende rahalist väärtust, kooskõlas üldiste eesmärkidega, mis on sätestatud kalanduskomisjoni enda ja teiste, näiteks kontrollikoja, poolt.
Mis puutub muudatusettepanekutesse, lubage mul uuesti mainida, et mõned muudatusettepanekud on arvesse võetud, nagu ma juba selgitasin.
Teised on üle võetud eesistujariigi kompromissteksti põhjal või kuna esitatud muudatusettepanekud on teistes määruses või muudes õigusaktides juba sees.
Tahaksin korrata, et kõik kalanduskokkulepped, mille alusel ühenduse kalalaevad kala püüavad, tuleb kaasata käesoleva ettepaneku reguleerimisalasse.
See on oluline, sest ÜRO mereõiguse konventsiooniga liitunud riigid vastutavad, nagu ma juba toonitasin, nende lipu all seilavate laevade eest.
Teiseks, alakasutatud kalapüügivõimaluste ümberjaotamine on selleks olemas, et optimeerida kalapüüki vastavalt kalanduskokkulepetele.
See on, lõppude lõpuks, kalanduskokkulepete õige käsitlemine ning see ei ohusta stabiilsust, võttes arvesse ettepaneku artikli 13 lõiget 6, mis ütleb järgmist: "Käesoleva artikli kohane taotluste edastamine ei mõjuta mingil viisil edaspidist kalapüügivõimaluste jaotamist liikmesriikide vahel”.
Seega toimub ümberjaotamine selleks, et kasutada kalapüügivõimalusi maksimaalselt ära vastavalt kalanduskokkulepetele ning see ei kujuta endast pretsedenti, millega ohustatakse suhtelist stabiilsust.
Lõpuks tahaksin mainida, et see punkt muutub kalatööstuste partnerluslepingutes kolmandate riikidega tavaliseks, ning see on ka kaasatud, kokkuleppel nõukoguga, lepingusse Gröönimaaga.
<D>
(DE) Austatud juhataja, ka mina osalesin tänahommikusel arutelul.
Mulle ei jäänud muljet, et te oleksite olnud ebaõiglane või oma ametiseisundit mingilgi moel kuritarvitanud.
Vastupidi...
(Lärm)
Vastupidi - ma ütleksin, et te kuulasite suure kannatlikkuse ja austusega, kui selle niinimetatud fraktsiooni esimees demonstreeris meile, et ta on elukutseline laimaja.
Just selline oli härra Farage'i sõnavõtu sisu.
(Aplaus)
<D>
nõukogu eesistuja. - (FR) Härra juhataja, daamid ja härrad, tahaksin alustuseks vastata küsimustele, mille esitasid proua Flautre ning härra Romeva I Rueda ja teiste, kes kõnelesid hindamise vajadusest.
See on minu jaoks tõepoolest tähtis ning nõukogu jagab Parlamendi muret selle kohta, et sanktsioonide otsused ja nende uuendused põhineksid parimal võimalikul informatsioonil.
Olemasolevad meetmed hinnatakse mõju hindamise aruannete alusel regulaarselt ümber ning nõukogu otsused põhinevad võimalikult sageli tõhususe üle otsustajaks määratud riigi missiooni juhtide aruannetel.
Nõukogu on samuti teinud märkimisväärseid edusamme konsulteerides kohalike ja rahvusvaheliste valitsusväliste organisatsioonidega ning täna on Parlament näidanud, et tal on selles hindamises väga tähtis roll.
Kuid samuti on tõsi, et sanktsioonid on vahend, mis peab oma olemuselt jääma poliitiliseks.
Me ei vaja metoodilist strateegiat, kuid me ei saa ennast sisse müürida ega anda protsessile automaatset käiku - tahan vaid seda võimalikult selgelt ja vastutustundlikult öelda - seepärast jäävad meie hinnangusse alati erinevused.
Vastuseks proua Koppa väga keerulisele sõnavõtule ütlen, et sanktsioonid jäävad poliitiliseks vahendiks.
Need pole ainuke inimõiguste edendamise vahend.
On veel kaks vahendit, millega häbimärgistada riike, millele need on suunatud, kuid mis on samuti inimõiguste edendamise vahendiks ning nendeks on Balkani stabiliseerimis- ja assotsieerimisprotsessi laienemispoliitikaga sätestatud tingimuslikkus ja naabruspoliitika ning inimõigusklauslite kohustuslikkus kõigis Euroopa Liidu ja kolmandate riikide või riigirühmade vahel sõlmitud lepingutes, mille rikkumine võib viia nende lepingute peatamiseni.
Proua Koppa, tahaksin teile kinnitada, et puudub embargo farmaatsiatoodetele, kuid kehtib kontroll selle üle, kas nende toodete puhul esineb topeltkasutust ning seetõttu on need tooted allutatud leviku tõkestamise režiimile.
Nõukogu jagab paljude seisukohta, et sanktsioonid peaksid jääma sihipäraseks ning ei tohiks kahjustada tsiviilelanikkonda.
Härra Cappato ja härra Gawronski tõstatasid samuti tähtsa küsimuse ning paljud sõnavõtjad tulid tagasi keskkonnakahju küsimuse juurde.
Hetkel ei ole keskkonnakahju ühise välis- ja julgeolekupoliitika eesmärkide hulgas loetletud, mistõttu on tõsi, et sellest seisukohast seda ei arvestata ning me peaksime mõtlema, kas võtta arvesse ka keskkonnakahju, kui see ohustab kas sisejulgeolekut või inimeste õigusi, inimõigusi.
Selline arutelu tuleb meil algatada.
Samuti tahaksin öelda härra Cappatole, et nimetatud juhtumite puhul on Euroopa Liit energiasanktsioone juba rakendanud ning seda mitmetel asjaoludel.
Tahtsin puudutada veel mõnda juhtumit, mida mitmed teie hulgast mainisid: nimelt hiljutisi sündmusi.
Venemaa ja Gruusia vahelise sõja kohta ütlen väga selgelt, et sanktsioonid ei saavutaks oma eesmärki, kui nende tagajärjeks on igasuguste kontaktide katkestamine riigiga, antud juhul Venemaaga.
Lõpuks tuleb meil mõelda ka selle üle, kas antud juhul oleks sanktsioonide kehtestamine Gruusia huvides.
Palun teil kõigil selle üle mõelda.
Tulen samuti tagasi selle juurde, mida öeldi võrdluskriteeriumide kehtestamise protsessi kohta.
Seda mainis proua Saks.
Tegemist on väga tähtsa küsimusega, eriti seoses Usbekistaniga; see on tõsi, viibisin seal konverentsil, mis käsitles Kesk-Aasiat ja Euroopa Liidu kohalolekut Kesk-Aasias.
Seal viibides kohtasin proua Tadjibaevat, poliitvangi, kes on nüüd vabastatud; loodame, et tema tervis paraneb ning et talle antakse nõuetekohast abi, kuid mul õnnestus näha ka seda, et hea võrdluskriteeriumide poliitika tähendab seda, et progressi on võimalik saavutada ja võimud pühenduvad Euroopa Liidu kriteeriumide paremale täitmisele.
Külastame seda riiki uuesti oktoobris.
Mis puudutab Kuubat ja neid, kes seda mainisid, tahaksin teile meenutada, et sanktsioonid Kuuba vastu lõpetati 2008. aasta juunis, mis aga ei tähenda inimõiguste arengu järelevalve lõpetamist selles riigis.
Need olid selgitused, millega soovisin lõpetada selle äärmiselt sisuka ja üksikasjaliku arutelu, mis näitab parlamendi kaasamise hädavajalikkust.
<D>
Õnnitlused minu kolleeg pr Lynne'ile raporti koostamise ja poliitilise kompromisse saavutamise puhul, milles võetakse arvesse erinevate erakondade arvamusi liidus valitseva sotsiaalse tegelikkuse suhtes.
On tõsi, et liikmesriikide valitsused on otseselt vastutavad vaesuse vähendamise eest.
Nende ülesanne on võtta meetmeid, tagamaks, et inimestel on töökohad, et lapsed käivad koolis ja et vaeseimatele antakse sotsiaalabi.
Siiski on liidu roll vaesuse ja ebavõrdsusega seotud probleemide lahendamisel ka edaspidi samavõrd tähtis.
Tõik, et 78 miljonit Euroopa kodanikku elab vaesuses ja sotsiaalne lõhe vaeste ja rikaste vahel üha kasvab, on kõige tõsisem märk sellest, et nii riiklikul kui ka üleeuroopalisel tasandil on vaja tegutseda.
Enamikus liikmesriikidest on kehtestatud piisav miinimumsissetulek.
Kuid siiski esineb juhtumeid, et tööandjad ei maksa kehtestatud määra järgi, rikkudes seeläbi seadust.
Nagu olen varem mitmel korral maininud, kogevad sellist ebaseaduslikku kohtlemist välismaal töötavad leedulased.
Me ei tohiks leppida tööandjate sellise käitumisega.
Ma tervitan liikmesriikide vastust nõukogu üleskutsele vähendada laste vaesust.
Siiski ei ole nad veel koostanud oma tegevuskavasid probleemi lahendamiseks.
Puuetega inimesed ja vanurid on eriti kaitsetud.
Me peame tagama, et neil on juurdepääs vähemalt minimaalsele pikaajalisele hooldusele taskukohase hinnaga.
Sotsiaalfond on eraldanud selleks vahendeid.
On häbiväärne, et minu riigis on need jäänud kasutamata.
Ma nõustun raportööri seisukohaga kogemuste jagamise ja sotsiaalvalla edulugude eeskujuksvõtmise tähtsuse kohta.
On vaja õppida nendelt liikmesriikidelt, kes kasutavad tulemuslikult ELi eraldatud vahendeid, ja jagada nende kogemusi.
Daamid ja härrad, et võita meie kodanike usaldust Euroopa Liidu ja selle institutsioonide vastu, peame lahendama nende kõige keerulisemad probleemid.
Oma kõnes, mille Prantsusmaa president, Nicolas Sarkozy pidas selles parlamendis, ütles ta, et prantslased tunnevad, et EL ei hooli neist ega taga sotsiaalset kindlustatust.
Prantsusmaa kodanikud ei hääletanud mitte põhiseaduse, vaid Euroopa vastu, sest nad ei tunne end seal turvaliselt.
Komisjon on lubanud koostada raporti, mis põhineb sotsiaalsel tegelikkusel ja sisaldab sotsiaalsete suundumuste analüüsi.
Ma loodan, et selles raportis keskendutakse peamiselt tegevusraamistikule, raamistikule, mis määratleb vaesuse või vähendamise või isegi kaotamise viisid Euroopas.
Siis suudame võita oma kodanike toetuse ja nad hakkavad ehk tundma, et me töötame nende heaks.
<D>
kirjalikult. - (PT) Mul on hea meel Lissaboni lepingus käsitletud Euroopa kodanikualgatuse raporti vastuvõtmise pärast, mille eesmärk on anda kodanikele samad poliitikaalgatuste tegemise õigused, mis on juba nõukogul ja Euroopa Parlamendil.
Iga algatuse puhul on 12 kuud aega miljoni allkirja kogumiseks, mis peavad pärinema vähemalt ühest neljandikust liikmesriikidest, praegusel juhul seitsmest.
Minimaalne allkirjade arv riigi kohta varieerub 74 250 allkirjast Saksamaal kuni 3750 allkirjani Maltal.
Portugali puhul on algatuse toetamiseks kogutavate allkirjade minimaalne arv 16 500 allkirja.
Toetusavalduste kehtivust hindavad liikmesriigid.
Portugali puhul tuleb allkirjale lisada isikutunnistuse, passi või kodanikutunnistuse number.
Allakirjutanud peavad olema ELi kodanikud, kes on Euroopa Parlamendi valimisteks kehtestatud valimisõiguslikus vanuses (Portugalis 18aastased).
Seejärel on komisjoni ülesanne algatust analüüsida ning otsustada kolme kuu jooksul, kas esitada sel teemal Euroopa õigusakt.
Ühenduse vastutav isik peab osutama meetmed, mida ta võtta kavatseb, ning põhjendused meetmete võtmiseks või mitte võtmiseks.
See põhjendus avalikustatakse.
<D>
(PL) Hr president, oma sõnavõtus, mis käsitleb kahjumi piiriülese mahaarvamise arutelu, sooviksin tuua esile järgmised küsimused.
Esiteks ei kuulu otsene maksustamine, näiteks ettevõtte tulumaks, Euroopa Komisjoni pädevusse.
Seetõttu ei peaks komisjon põhimõtteliselt selle pärast muret tundma.
Teiseks olen üllatunud nähes, et raport sisaldab väiteid, mis ei kiida heaks teatud liikmesriikides, nimelt uutes liikmesriikides rakendatavat ettevõtte tulumaksumäära vähendamist.
Kolmandaks tunnen muret komisjoni üleskutse pärast kiirendada tööd ettevõtete ühtse konsolideeritud tulumaksubaasi kehtestamise osas Euroopa Liidus.
Sellise maksu olemus, määr ja maksubaasi kehtestamine on mõned väga vähestest vahenditest, mis jäävad veel liikmesriikide pädevusse ning mida saab kasutada vähem arenenud riikide majandusarengu kiirendamiseks.
Neljandaks, uurides komisjoni ettepanekut ettevõtete konsolideeritud maksubaasi kohta, selgub, et selle eesmärgiks on tagada kõigi liikmesriikide arengutempo, mis sisaldab kõige rohkem 2 % SKT kasvu aastas.
Kuidas saavad uued liikmesriigid, kes on rohkem arenenud riikidest 20 või 30 aastat maha jäänud, sellise stsenaariumi korral neile üldse kunagi järele jõuda?
<D>
(DE) Proua juhataja, volinik, raport, mille Chris Davies koostas keskkonnakomisjoni algatuse kohta, peaks andma komisjonile märguande, et Euroopa Parlament suhtub CO2 heitkoguste vähendamisse tõsiselt.
Kui ma aga vaatan esitatud muudatusettepanekuid, hakkan selles kahtlema.
Me peaksime meeles pidama kolme asjaolu.
Esiteks, alates 1. jaanuarist 2012 ei tohi Euroopa uued autod eraldada rohkem kui 120 g CO2 km kohta.
Me ei tohiks seda tähtaega või heitkoguse piirangut muuta.
Autotööstus võttis 1998. aastal vabatahtliku kohustuse vähendada uute sõidukite süsinikdioksiidiheite taset.
Uute andmete kontekstis kliimamuutuste suurenemise kohta ei näe ma mingit põhjust tähtaja või piirmäärade muutmiseks.
Teiseks, tulevased õigusaktid peavad selgelt sätestama, et kõikide autode süsinikdioksiidiheidet tuleb vähendada.
Suured autod peavad andma suurema panuse, kuid ka väiksemad autod peavad kaasa aitama, et saavutaksime 120 grammi 2012. aastaks.
Minu kolmas soovitus on, et autode hind jääks inimestele taskukohaseks.
Selles osas nõustun ma eelmise kõnelejaga.
Ma tulen valdavalt maapiirkonnast, kus inimesed sõltuvad tööle jõudmisel autodest.
Sel põhjusel peavad tulevased õigusaktid looma tasakaalu keskkonna vajaduste ühitamiseks majandushuvidega.
Mis kasu on rangetest heitkoguste piirmääradest, kui inimesed ei suuda enam uusi autosid osta ja sõidavad vananenud sõidukitega?
Kõikidel Euroopa teedel liikuvate sõiduautode väljavahetamiseks kulub üle kaheksa ja poole aasta ja me ei tohi uute õigusloomega seotud ettepanekute heakskiitmise juures seda unustada.
Sõiduautode süsinikdioksiidiheidet reguleerivate tulevaste õigusaktide koostamisel tuleks juhinduda vajadusest tagada kliima parem kaitse ning samuti taskukohane autosõit.
<D>
(SK) Mu isa Štefan Kányai, kes veetis üle kümne kohutava aasta Venemaa vangilaagrites Uuralites, Karagandas ja Kasahstanis, ütles mulle sageli: "Ikka veel elab tunnistajaid, kes nägid ja mäletavad Stalini genotsiidi, massimõrva, mis pandi toime ilma relvadeta.
Stalini režiim rebis välja palju lehekülgi Euroopa ajaloo aastaraamatutest ja sinu kohustus on seega avada arhiivid endises Nõukogude Liidus ja asendada need puuduvad leheküljed.
Ohvrite mälestus on püha ja seega pead tegutsema!”.
Olen väga liigutatud, et minu nimi koos kolleegide nimedega fraktsioonist PPE-DE ja kolleegide nimedega teistest poliitilistest fraktsioonidest on resolutsiooni päises, millega kinnitame, et Euroopa integratsioon on rajatud valmisolekule 20. sajandi traagilise ajaloo üle kokkuleppele jõuda.
Lubagem kõnealuse resolutsiooniga, mis tuleb 2008. aastal, näljahäda 75. aastapäeval tähistada kaastunnet Ukraina rahvaga ja eelkõige näljahädast pääsenute ning ohvrite perekondade ja sugulastega.
Olgu kõnealune resolutsioon õppetunniks uuele põlvkonnale, kes ei ole kogenud tagakiusamist.
Vabadus on väärtuslik ja seda ei tohi võtta iseenesestmõistetavana.
Kurjus on endiselt olemas ja sellele tuleb vastu astuda.
<D>
(EL) Härra juhataja, Euroopa Liidu ja AKV riikide vaheliste majanduspartnerluslepingute läbirääkimiste edukas lõpuleviimine on Euroopa kaubandus- ja arengupoliitika jaoks ülim väljakutse.
Me vajame lepinguid, mis ühilduvad Euroopa Liidu rahvusvaheliste kohustustega, arvestades sellega, et Euroopa Liidu poolne AKV riikide ühepoolne eelistav kohtlemine, võrreldes teiste arengumaadega, ei ole, nagu te teate, kooskõlas Maailma Kaubandusorganisatsiooni eeskirjadega.
Kuid seaduslikust küsimusest olulisemaks väljakutseks on peamiselt selliste lepingute sõlmimine, mis edendavad arutelu all olevate riikide arengut nende kaubandusvõime tugevdamise, majandusaluste mitmekesistamise ja regionaalse integratsiooni kaudu.
Uus kaubandusrežiim, mis hakkab Euroopa Liidu ja AKV riikide vahelisi suhteid reguleerima, peaks tagama kõikide nende riikide integreerimise rahvusvahelisse kaubandussüsteemi, globaalsesse majandusse, mis kannatab hetkel enneolematu kriisi all, mis mõjutab nii arenenud kui arengumaid ja kasvavaid majandusi.
Me kõik oleme nõus, et AKV riikide turu avamine Euroopa Liidule peab olema asümmeetriline ja järkjärguline ning piisavalt paindlik osas, mis puudutab kvoote tundlikes sektorites ja kehtivaid garantiiklausleid.
Nagu te teate, oli läbirääkimiste eesmärgiks katta selliseid sektoreid nagu teenindus, investeeringud, intellektuaalse omandi õigused ja tugevdatud töö kommertsküsimustes, nii nagu ka juurdepääs kaupade turule.
Seetõttu toetame lepingute ulatuse laienemist nendes suundades, mis on kasulikud AKV riikidele enestele.
On äärmiselt oluline, et me lisame majanduspartnerluslepingutesse arengusätteid ning pakume piisavat kaubandusabi.
<D>
nõukogu eesistuja. - Lubage mul alustuseks öelda, et pean küsimust VKEde kohta väga heaks, kuna praeguse majanduskriisi ajal on suurettevõtted ja suured äriühingud alati piisavalt tugevad, et võidelda endale mõningast toetust, aga palju keerulisem on see VKEde jaoks ning kindlasti nõuab see süsteemset lähenemisviisi.
Nagu te teate, kinnitas nõukogu 1. detsembril 2008. aastal Euroopa majanduse taastamise kava, mille komisjon esitas 26. novembril 2008.
Vastamaks finantskriisile toetas nõukogu stiimulit, mis on samaväärne ligikaudu 1,5%ga ELi sisemajanduse kogutoodangust, et taastada ettevõtete ja tarbijate kindlustunne.
Lisaks sellele sisaldab kava erimeetmeid VKEde toetuseks, millest kõige olulisemad on need, mille eesmärk on parandada VKEde juurdepääsu rahastamisele ja vähendada halduskoormust.
Nõukogu nõustus ka sellega, et Euroopa ettevõtete, eriti väikeste ja keskmise suurusega ettevõtete raamtingimuste parandamine on vajalik selleks, et võidelda kriisi poolt konkurentsivõimele avaldatavate mõjudega ning toetada ja edendada töökohtade loomist.
Nõukogu võttis vastu ka kahed järeldused seoses VKEdele toetuse andmisega üldise konkurentsivõime kontekstis.
Esiteks järeldused, millega kinnitatakse ettepanekud VKEde toetamiseks, mis on esitatud komisjoni teatises pealkirjaga, nagu ilmselt teate, "Kõigepealt mõtle väikestele” Euroopa väikeettevõtlusalgatus "Small Business Act” (nii-nimetatud "SBA”), mis hõlmab tegevuskava, kus on toodud välja prioriteetsed meetmed, mis nõuavad eritähelepanu.
Teiseks järeldused komisjoni teatise kohta pealkirjaga "Teel Euroopa Liidus asuvate maailmatasemel klastrite poole - laiapõhjalise innovatsioonistrateegia rakendamine”.
Kuigi klastrid ei ole mõeldud ainult VKEde jaoks, mängivad need ettevõtted olulist rolli mitmes klastris, mis on kogu ELis loodud.
Oma istungil 2008. aasta detsembri keskel kiitis Euroopa Ülemkogu heaks Euroopa majanduse taastamise kava ning toetas algatuse "Small Business Act” tegevuskava täielikku rakendamist.
Ta on eelkõige toetanud Euroopa Investeerimispanga suuremat sekkumist summas 30 miljardit eurot aastateks 2009-2010, eelkõige VKEdele mõeldud laenudeks, mis tähendab 10 miljardi euro suurust kasvu võrreldes EIP tavapärase laenumahuga selles sektoris.
Nõukogu toetas ka ajutist vabastamist kaheks aastaks de minimis riigiabi künnise puhul seoses summaga kuni 50 000 eurot ning riigiabi raamistiku kohandamist, mida on vaja ettevõtete, eelkõige VKEde toetuse suurendamiseks.
Nõukogu kutsus üles ka kasutama EÜ õiguses sätestatud kiirendatud menetlust riigihankelepingute sõlmimiseks, samuti vähendama ettevõtete halduskoormust.
Eesistujariik Tšehhi Vabariik jätkab neid pingutusi, kuna meie majandus põhineb laias ulatuses VKEdel, seega on meil selles vallas oma kogemus.
Seega arutatakse mõlemal eesseisval konkurentsivõime nõukogul eesistujariigi Tšehhi Vabariigi juhtimisel - üks toimub peagi, s.o märtsi alguses, ja teine on mitteametlik nõukogu istung, mis toimub Prahas - halduskoormuse vähendamise küsimust, kuna me usume, et paremad õigusnormid on oluline tegur konkurentsivõime parandamisel, eriti VKEde puhul, ning sellel on veelgi tähtsam roll majanduskriisi ajal.
Lisaks sellele üritab eesistujariik teha edusamme tegevuskava rakendamisel ning seada see VKEde poliitika ühiskonnas esiplaanile ja siduda tegevuskava rakendamine kõigi liikmesriikide riiklike reformikavadega.
Eesistujariik teeb jätkuvalt ka suuremaid pingutusi, et arutada VKEdega seotud õigusaktide ettepanekuid, näiteks määrust, millega nähakse ette Euroopa eraühingu põhikiri, mis lubaks VKEdel kasutada sellist ettevõtlusvormi, mis võimaldab saada kasu nende potentsiaalist ja arendada piiriülest tegevust.
Teine õigusakti ettepanek, mida peaksin mainima, on tööjõumahukate teenuste vähendatud käibemaksumäärade direktiivi ettepanek, mida arutatakse eesseisvatel majandus- ja rahandusministrite nõukogu istungitel.
Lisaks tegeleb nõukogu hilinenud maksmist käsitleva direktiivi läbivaatamisega, mida praegu valmistatakse ette ja mis peab tagama, et väikestele ja keskmise suurusega ettevõtetele makstakse õigeaegselt kõigi äritehingute eest.
Seegi on praeguses olukorras päris oluline.
<D>
komisjoni liige. - (FR) Härra juhataja, daamid ja härrad, tahan kõigepealt tänada arengukomisjoni ja selle raportööri härra Hutchinsoni selle raporti eest, mis pöörab tähelepanu mitmetele küsimustele ja muredele, mida me täielikult jagame.
Kui tahame saavutada 2015. aastaks aastatuhande arengueesmärke, siis on oluline, et oleks rohkem ja paremat arenguabi, samuti ka abi, mis on palju paremini prognoositav ja püsivam, nagu teie raport meile õigustatult meelde tuletab.
Need pingutused tehakse loomulikult mitmete vahendite kombinatsiooni kasutades.
Ent minu vaatenurgast jääb eelarvetoetus riikides, mis seda lubavad, kas siis üldist või osalist, kõige paremini kohandatud ja sobivamaks vahendiks.
Eelarvetoetus on parim viis tugevdada riiklikke süsteeme ja protsesse, suurendades riikide omavastutust, soodustades kooskõlastamist, vähendades tehingukulusid ja parandades sellega riiklike kulutuste haldamist ja kiirendades arengueesmärkide saavutamist.
Komisjon on juba märkimisväärselt suurendanud eelarvetoetuste kasutamist ja teeb seda ka järgmise kuue aasta jooksul kümnenda Euroopa Arengufondi raames.
Selle eesmärk on muuta vahend tõhusamaks ja prognoositavamaks, nii et komisjon on liikmesriikide ja teiste huvigruppidega peetud nõupidamiste abil välja töötanud pikaajalise eelarvetoetuse vormi, mida nimetame aastatuhande arengueesmärkide kokkuleppeks ning mis on mõeldud riikidele, mis täidavad teatud kriteeriume: head tulemused minevikus, usaldusväärne riigi rahanduse haldamine, sobiv sektoripoliitika ja nii edasi.
Aastatuhande arengueesmärkide kokkulepe on loomulik areng üldistest eelarvetoetustest, mitte ainult sellepärast, et see on paremini prognoositav, vaid eelkõige sellepärast, et see on keskendunud tulemustele ja võib saada vastuse, mida kohaldatakse vastavalt tulemuslikkusele.
Need on partnerriigid, mille eesmärk on suunata oma poliitikad ja kulud aastatuhande arengueesmärkidele.
Aastatuhande arengueesmärkide kokkulepe pakub järgmisi põhielemente: kuueaastane kohustus, st kuus tervet aastat erinevalt tavapärasest kolmest aastast üldiste eelarvetoetuste puhul; garanteeritud ja fikseeritud makse suuruses vähemalt 70% kõigist kohustustest, tingimusel, et ei rikuta tingimusi, mille kohaselt maksed tasumisele kuuluvad, ega koostöö põhilisi ja olulisi elemente; muutuvkomponent kuni 60%, mille eesmärk on premeerida tulemuslikkust, et saavutada aastatuhande arengueesmärke ja mis on seotud tulemuslikkuse näitajatega, peamiselt tervishoiu ja hariduse alal ning ka edusammudega riigi rahanduse haldamises.
Riigid on abikõlblikud siis, kui eelarvetoetusi on praktikas juba rahuldaval moel osana üheksandast Euroopa Arengufondist kasutatud, ning ka siis, kui näitavad üles suurt pühendumust, et tagada aastatuhande arengueesmärkide jälgimine ja saavutamine.
Selle eesmärk on parandada riikide eelarveressursside haldust, kus doonoritel on oma koordineerimine.
Pärast kümne riigi hindamist sõlmis komisjon neist seitsmega aastatuhande arengueesmärkide kokkulepped: Burkina Faso, Ghana, Mali, Mozambique, Rwanda, Uganda, Tansaania ja Sambia.
Neid programme tutvustati liikmesriikidele, kes määrasid neile auhinna, eelmise aasta detsembris.
Kolm kokkulepet on juba sõlmitud: Sambia ja Rwandaga, -mille ma isiklikult allkirjastasin - ja ka Maliga.
Teised viiakse lõpule järgmise paari nädala jooksul.
Kokku maksavad need seitse programmi umbes 1,8 miljardit eurot.
Teiste sõnadega: umbes 50% kogu üldisest eelarvetoetusest ja umbes 14% kümnenda Euroopa Arengufondi poolt riiklike näidisprogrammide jaoks mõeldud finantsidest.
On arusaadav - tegelikult teie raport soodustab seda - et üritame seda meedet laiendada ka teistele riikidele, kaasa arvatud mitte-AKV riikidele, vastavalt esimestest riikidest saadud kogemustele.
Loomulikult tuleb leida muud lähenemisviisid riikidele, mis ei ole veel eelarvetoetuseks abikõlblikud, ent aastatuhande arengueesmärkide kokkulepe annab tähtsa panuse abi tõhususe suurendamisse ja aastatuhande arengueesmärkide saavutamise protsessi kiirendamisse.
<D>
(FR) Hr president, detsembris langetas Euroopa Kohus kauaoodatud kohtuotsuse, millel olid väga murettekitavad tagajärjed lähetatud töötajate kaitsele Euroopas.
See saadab negatiivse sõnumi meie kodanikele, kellele valmistavad muret sotsiaalse dumpinguga seonduvad riskid.
Mida ütleb kohus nn Lavali kohtuotsuses?
Seal seisab, et Rootsi ametiühingutel polnud õigust sundida Läti ettevõtet kirjutama alla nende kollektiivlepingule, pidades silmas eriti just seda, mis puudutas minimaalset töötasu.
Ometi peavad lähetatud töötajad 1996. aasta direktiivi kohaselt järgima põhilisi kohustuslikke sätteid, mis tagavad minimaalse kaitse asukohamaal.
Kohus otsustas, et Rootsi kollektiivläbirääkimiste süsteem pole sobiv ning et selliseid eeskirju on võimalik kehtestada ainult seadusega.
Seega ei ole Euroopa sõnum enam selge: ühelt poolt eelistab komisjon paindlikkust ja turvalisust ning kollektiivläbirääkimist kui mudelit, teiselt poolt diskrediteerib sedasama mudelit Euroopa Kohus.
Sellepärast on vaja parlamendil ja nõukogul seda küsimust selgitada.
Vastasel juhul näeks see välja kui teenuseid käsitleva nn Bolkesteini direktiivi otsene kehtetuks kuulutamine eesmärgiga võimaldada see kaudselt uuesti kehtestada, mis oleks täiesti vastuvõetamatu.
<D>
(ES) Mu esimene sõnavõtt parlamendis läinud aasta juunis oli Iraani teemal värskeima hukkamiste laine järel.
Siis kutsusin Euroopa Liitu üles rakendama kõiki selle käsutuses olevaid vahendeid inimõiguste kaitsmiseks.
Nüüd leiame, et repressioon jätkub ikkagi Baha'i religioosse vähemuse, homoseksuaalide vastu - ja ma kutsun iseäranis üles vangistatud homoseksuaalide vabastamisele, kes mõnedel juhtudel on surma mõistetud -, opositsiooni vastu - seejuures on opositsioonist vangistatud üle 2500 -, ajakirjandusvabaduse vastu - alles selle nädala esmaspäeval nägime, kuidas pandi kinni ajaleht Farhang-e-Ashti opositsioonijuhi hr Mousavi väljaütlemise avaldamise eest - ning kurdi vähemuse vastu.
Iraan on Euroopa tegevuskavas jätkuvalt suureks väljakutseks ja mitte pelgalt tuumaohu pärast: selle vastu rakendab rahvusvaheline kogukond juba meetmeid.
Väljakutse on selles, et Iraanil on suur võime mõjutada kõiki valdkondi, kus tehakse jõupingutusi leida rahumeelne ja diplomaatlik lahendus Lähis-Idas ja samuti Iraagis ning Afganistanis.
Oma repressiivsete sammude kaudu hävitab Iraan võimaluse välissuhteid normaliseerida, et riikide kogukond saaks riiki aktsepteerida ja see saaks etendada rahvusvahelistes suhetes konstruktiivset rolli.
See on olukord, mida meie, sotsiaaldemokraadid, soovime, kuid selle saab saavutada ainult juhul, kui Iraan täidab oma rahvusvahelised kohustused, alustades kodaniku- ja poliitiliste õiguste rahvusvaheline paktiga.
Iraan peab tunnistama poliitilisi parteisid, ametiühinguid, valitsusväliseid organisatsioone, ühinemisõigust, sõnavabadust jne.
Euroopa Liidu tuge ja solidaarsust, mida nüüd nõuan nende nimel, kes soovivad enam õigusi, ja nende jaoks, keda režiim represseerib, ei tohi ajada segamini mingit liiki Lääne vahelesegamisega.
Selle asemel kujutab see endast soovi, et Iraan rahuldaks miinimumnõudmised, mis on vajalikud, et see saaks ülejäänud maailmaga läbirääkimisi pidada.
<D>
kirjalikult. - (BG) Ühise põllumajanduspoliitika reformimise jätkamine on oluline selleks, et võimaldada selle juhtiva rolli säilitamist kõnealuses sektoris.
See ei tohiks muidugi toimuda tootjate ega lõppkasutajate kulul.
On üldtuntud asjaolu, et Euroopa Liit on muutunud põllumajandustoodangu eksportijast selle importijaks.
See näitab, et tänase arutelu tulemus peab olema tasakaalustatud, et me saaksime olla kindlad, et kõigi kodanike huve on kaitstud.
Ma usun, et suur osa komisjoni ettepanekutest on Bulgaaria põllumajandustootjaile kasulikud, eelkõige kuna Bulgaaria valitsuse vale juhtimine kõnealuses sektoris ja toime pandud kuritarvitamised tipnesid suutmatusega saavutada ühinemiseelses mehhanismis kavandatud tulemusi.
Seepärast oleme viimastel kuudel olnud tunnistajaks põllumajandustootjate - peamiselt piima- ja teraviljatootjate - protestidele.
Sellest tulenevalt, ilma et see kahjustaks piimatoodangu turu täielikku liberaliseerimist, on oluline tagada kindlustatus nendele piirkondadele, kus elatusvahendid sõltuvad palju piimatootmisest.
Bulgaarias on palju mägialadel ja teistes erilistes raskustes olevates piirkondades palju piimatootjaid.
Seepärast toetan ma ideed, et nende arenguks tuleks anda rohkem rahalisi vahendeid ning tuleks luua eriotstarbeline fond piimatootjatele.
<D>
komisjoni liige - Ma alustan Ignalinaga, sest ma olen rääkinud sellel teemal mitu korda.
Liitumisläbirääkimiste käigus lepiti Leedu ja läbirääkivate osapoolte - teiste liikmesriikide - vahel kokku, et ohutusprobleemide tõttu tuleks see sulgeda 2009. aasta lõpuks.
See leping on esmane õigus ja selle ratifitseerisid kõik liikmesriigid.
Komisjon ei osale selles protsessis.
Komisjon on lepingu kaitsja ja tema roll on tõesti tagada seaduse järgimine.
Seetõttu ei saa ma anda teile mitte mingit positiivset teavet seisukoha muutuse kohta, sest komisjoni seisukoht on otsustatud lepinguga.
Mida saaks teha?
Minu arvates sisaldab leping üldsätteid Leedu ümberkorralduste toetamiseks energiasektoris - üldine pakett, kui ma ei eksi, on summas 1,3 miljardit eurot ja see peaks käsitlema valdkondi, mis võiksid tugevdada energiaressursside tarnet Leetu, tugevdades vastastikuseid seoseid, finantseerides energiatõhususe meetmeid, finantseerides alternatiivseid tarneid.
Seega on tegevussuund selline, kuid vähemalt minu arvates ei ole mitte ühtegi viisi, kuidas lepingut saaks muuta, sest ainult valitsustevahelise konverentsi ja ratifitseerimisega saab muuta Euroopa Liidu primaarset õigust.
Mochovce suhtes, komisjoni arvates on see tegelikult sama küsimus kui Ignalina puhul - see ei ole erinev lähenemisviis.
Kuid Mochovce puhul analüüsisime olukorda ja tänapäeva maailmas on teatud nõuded meie ees seisvatele väljakutsetele.
Me oleme näinud mitte ainult ohutuse, vaid ka julgeoleku probleeme, kus õhusõidukit võib kasutada tuumarajatiste sihtimiseks.
Uute reaktorite osas esitatud tehnoloogia ei käsitlenud seda küsimust piisavalt.
Sel põhjusel palusime ettevõtjat, koos Slovakkia tuumaenergia kontrolliasutustega, rakendada mõningaid täiendavaid meetmeid, mis tagaksid, et isegi tuumaelektrijaama sellisel viisil sihtimise korral ei kannataks see püsivat kahju.
Teema: Investeeringud esimese põlvkonna tehnoloogiasse on teise põlvkonnaga võrreldes eelisseisundis.
Turmes'i raporti projekt (2008/0016/COD), mis käsitleb ettepanekut taastuvatest energiaallikatest toodetud energia kasutamise edendamist käsitleva direktiivi kohta, mis läbib praegu parlamendi komiteesid, vaatab uuesti läbi nõukogu ja komisjoni biokütuse ja taastuvenergia kohustusliku eesmärgi transpordis, sest teise põlvkonna uurimis- ja arendustegevus ei ole saavutanud läbimurret.
Kuid kas me mitte ei peaks sätestama selge regulatiivse poliitika esimese põlvkonna biokütustesse investeerijatele?
Miks?
Nad on need samad investorid, kes investeerivad teise ja kolmanda põlvkonna uurimis- ja arendustegevusse ning kes ehitavad jaamu, mida saab hõlpsasti kohandada teise ja kolmanda põlvkonna tehnoloogia vajadustele.
Nad ei saa lubada endale mitte investeerida uurimis- ja arendustegevusse järgmise põlvkonna jaamade jaoks, sest nende jaamad muutuvad iganenuks.
<D>
Proua juhataja, räägin sellel arutelul ELi ja Hiina tippkohtumisest ja ELi ja Hiina inimõiguste dialoogist, kuigi mõnede parlamendi fraktsioonide esitatud resolutsioonidest ei oleks Te üldse aru saanud, et arutelu esimene pool olemas oli.
Hiinlastega inimõigusküsimuse tõstatamine on õige.
Inimõiguste olukord Hiinas on nõuetekohasest kaugel.
Hiina jätkab surmanuhtluse kasutamist nagu volinik Ferrero-Waldner avaesinemises ütles.
Nad represseerivad Tiibeti autonoomiat pooldavaid organisatsioone, väljapoole väga kitsast ametlikult lubatud usurühmi jäävaid usulisi rühmitusi, samuti teisi, kes edendavad oma piirkondi, sõnavabadust ja üritavad ja organiseerivad ametiühinguid.
Meil on samuti ületamatu tõke seoses sadade miljonite võõrtöötajatega Hiinas, kes üritavad organiseeruda ja lõpetada ekspluateerimise ja edendada nõuetekohaseid tööstandardeid.
Paljud siin parlamendis keelduvad täielikult tunnistamast edusamme, mida Hiina on viimasel kahel aastakümnel teinud.
Minu arvates on inimõiguste olukord Hiinas, kuigi see on nõuetekohasest kaugel, palju parem kui see oli Tiananmeni väljaku päevadel.
Nagu volinik märkis, eeldab surmanuhtlus nüüd Hiina kõrgema kohtu kinnitust.
Minu enda kogemus näitab, et Hiinas on praegu suurel määral mõttevabadust, aga mitte ühinemisvabadust, sest see on ikka veel sine qua non, mida Hiina ja Hiina asutused tegelikult keelavad.
Peame jätkama Hiinale nendes küsimustes surve avaldamist, aga keeldumine tunnistada edasiliikumist võtab täiesti ära julguse režiimi sisestelt progressiivsetelt ja liberaalsetelt jõududelt, kes üritavad kaugemale liikuda, sest neid ei tunnustata selles eest, mida nad juba teinud on.
Hiina on praegu globaalne majanduslik, tööstuslik ja poliitiline suurvõim.
ELi tegevus peab olema kriitiline ja kritiseerima õigesti Hiinat selle eest, mida ta on valesti teinud, kus ta peaks edasi liikuma, samal ajal kui me tegeleme globaalset soojenemist käsitleva dialoogiga, globaliseerumise negatiivsete tagajärgedega, Aafrika arengu ja terrorismivastase võitlusega.
<D>
Austatud juhataja!
Selle direktiivi arutelud on olnud pikad ja keerulised nii parlamendikomisjonis, kolmepoolsetel kohtumistel, liikmesriikides, ajakirjanduses, riskikapitalistide kui ka igat sorti fondivalitsejate hulgas.
Huvitav on see, et just neis liikmesriikides, kus oldi enim mures riskifondide tegevuse pärast, puudusid igasugused reeglid ja äritegevuse juhised riskifondide valitsejate tegevuse korraldamiseks ning selleks, et keelata vaid kutselistele investoritele sobivate toodete müüki jaeinvestoritele.
Ka polnud odava ja varjatud ülevõtmise pärast murelikes liikmesriikides kehtestatud madalamaid avalikustamisele kuuluvate osaluste piirmäärasid ega kohustust avalikustada hinnavahelepinguid.
Nüüd on nii, et kaitse laieneb teile kõikjal ELis, ja nii ongi õige.
Järelevalve struktuuri loomisel oleme teinud suure sammu ühtsete eeskirjade kehtestamise suunas.
Alternatiivsete investeerimisfondide valitsejate direktiivi õppetund on see, et ka parimaid tavasid ja kogemusi tuleb meil hakata aegsasti vahetama.
Nii pöördungi ma City ja omaenda kodumaa Ühendkuningriigi poole: olge valvsad, kui propageerite sellise tervikliku tururegulatsiooni eksporti Euroopasse, mille nõudeid te juba ise täidate.
Lõpp-produkt ei pruugi olla täpselt samasugune ja teil tuleb oma tegevust kohandada ning kardetavasti kaasnevad sellega kulud.
Kogemustevahetus ja ideede varajane eksport on aga vahend, kuidas hiljem õigusloome traumeerivat mõju leevendada.
Saadud lõpptulemus on avatud ja suhteliselt tasakaalustatud, see ei ole äriühinguõigusega vastukäiv.
Tulemus ei ole küll ideaalne ning kindlasti mitte nii lakooniline, kui mulle meeldiks, kuid kõiki asjaolusid arvesse võttes toetan seda kui head lahendust.
Tahaksin isiklikult tänada minister Reyndersit ja volinik Barnier'd aktiivse ja tõhusa osalemise eest kolmepoolsetel kohtumistel!
<D>
komisjoni liige. - (EL) Härra juhataja, daamid ja härrad, möödunud on enam kui aasta komisjoni avaldatud teatisest pealkirjaga "Avaliku ja erasektori rahaliste vahendite kaasamine, et muuta kliimasõbralikud, soodsa hinnaga ja ohutud energiateenused ülemaailmselt kättesaadavaks: ülemaailmne energiatõhususe ja taastuvenergia fond” (tuntud GEEREF nime all).
Sellele on järgnenud teisi arengusamme, nagu näiteks Bali kokkulepe möödunud aasta detsembris.
Selle tulemusena on mainitud algatus nüüd osutunud palju olulisemaks ja õigeaegsemaks.
Seega on õige aeg arutleda selle raporti üle, ja mul on hea meel täheldada, et Euroopa Parlament suhtub eriti positiivselt uutesse ning innovatiivsetesse meetoditesse, mis on suunatud energiatõhususe ja taastuvenergiaga seotud projektidele.
Lubage mul kõigepealt selgitada, miks oli komisjon teinud ettepaneku kasutada riiklikke subsiidiume ettevõtete riskikapitali ülemaailmses fondis, ja seda vaatamata sellele, et Claude Turmes on juba peamisi põhjuseid, mis viisid meid selle otsuseni, maininud ning esitanud lisaks ka mõned küsimused.
Tegelikult, vaatamata taastuvate energiaallikate kasutamise jätkuvale arengule, on nende osa kogu maailma energiaallikate seas jätkuvalt madal.
Samuti on teada, et energiatõhususe parandamine võib osutuda palju võidukamaks kui uue energiainfrastruktuuri ehitamine.
Kuigi energiatõhususe sektorisse on tehtud uusi investeeringuid üle kogu maailma, on olemasolevad täiustamisvõimalused jäänud täiel määral kasutamata.
Seega on peamiseks probleemiks need tõsised raskused, mis tekivad energiatõhususe ja taastuvenergia projektide jaoks erasektorist rahastamise leidmisega.
Põhjused on keerulised ning on tingitud peamiselt ettevõtete riskikapitali ebapiisavusest.
Vajadus ettevõtete riskikapitali järele eksisteerib arengumaades, ning üleminekumajandustes on see hinnangute kohaselt enam kui 9 miljardit eurot aastas.
See ületab oluliselt pakutavat summat.
Kuigi viimastel aastatel on riiklike subsiidiume suurendatud, pole pakutav kogusumma siiski piisav.
Vaja on leida täiendavat kapitali; seda on vaja energiasektoris teha aastaks 2030.
Seega on ülimalt oluline otsida rahastamisvahendeid erasektorist.
Siiski on investoritele takistuseks puhtamatesse tehnoloogiatesse tehtud investeeringute pikk tasuvusaeg, seda eriti just kõrge riskiteguriga geograafilistes piirkondades.
Näiteks on erainvesteeringud Sahara-tagusesse Aafrikasse väga väikesed; seepärast ongi üheks GEEREFi eesmärgiks soodustada nendesse piirkondadesse investeerimist.
Härra Turmesi nimetatud summa on soovituslik, kuna see on minimaalsumma, mida nendesse piirkondadesse plaanitakse investeerida.
Teine probleem, mida härra Turmes mainis, on projektide suurus.
Väikesemahuliste projektide haldus- ning rakenduskulud võivad kaugemates riikides olla suuremad.
Nagu te mainisite, on tulemuseks see, et rahvusvahelised rahastavad asutused ei ole selliste projektide finantseerimiseks valmis, eriti kui nende projektide maksumus on alla 10 miljoni euro.
Selles seisnebki GEEREFi eesmärk: kaotada väikesemahuliste investeeringute teelt taolised takistused.
Me keskendume oma jõupingutustes just sellistele projektidele.
Fond meelitab erasektori investoreid kasutades nende kaitsmiseks riigisektori vahendeid, nagu ma juba varem mainisin.
Selleks, et GEEREF jalgadele aidata ning tegutsema panna, kohustub Euroopa Komisjon tänavu aastast kuni aastani 2010 eraldama ligi 80 miljonit eurot.
Nagu te juba ütlesite, oleme Saksamaa ning Norra erikohustusi arvestades 100 miljoni läve juba ületanud.
Eeldame, et täiendav ettevõtete riskikapital tuleb erasektorist, mis suurendaks summat vähemalt 300-500 miljoni euroni, või pisut pikemas perspektiivis ehk isegi 1 miljardi euroni.
Härra juhataja, tunnen heameelt, et Euroopa Parlament toetab käesolevas raportis ülemaailmse energiatõhususe ja taastuvenergia fondi loomist.
Tahaksin tänada nii raportöör Claude Turmesi tema jõupingutuste eest kui ka Anders Wijkmani arengu- ja koostöökomisjonist ja Eija-Riitta Korholat keskkonna-, rahvatervise- ja toiduohutuse komisjonist nende panuse eest.
Arvan, et see on tähtis ning õigeaegne algatus, mis näitab, et EL tegutseb, eesmärgiga tagada arengumaades juurdepääs energiatõhusus- ja taastuvatele energiaallikatele.
Projektide rahastamise peamiseks eeltingimuseks - mitte üksnes biomassi ning biokütustega seotud projektide puhul - saab vaieldamatult olema austus säästvuskriteeriumide vastu, mis saavad olema sama ranged kui EL õigusaktide omad.
See tugevdaks usalduslikku suhet, mida me peame nende riikidega looma, eriti mis puudutab 2009. aastaks sõlmitavat globaalset kliimamuutust käsitlevat kokkulepet.
(Aplaus)
<D>
fraktsiooni IND/DEM nimel. - Pr juhataja, nende raportitega kaasneb tavapärane ühildamatute eesmärkide soovinimekiri: energiaga varustamise turvalisus, tõhus energiaturg, CO2 vähendamine, ühtlustatud eeskirjad kõigile riikidele ning odav energia pensionäridele.
Noh, odav energia teatud inimestele tähendab, et me ülejäänud peame selle eest maksma.
Ehk me arvame, et võidame sõpru sundides valitsusi tagama subsideeritud energiat nendele, kes kannatavad selle niinimetatud energiavaesuse käes.
Kas ei ole ühtki tegevusvaldkonda, milles EL usaldaks riiklikke valitsusi selles, et need toimiksid oma kodanike huvides?
Üks, mida need raportid toonitama peaksid, aga ei toonita, on süsinikule ja taastuvaenergiale seatud sihtmärkide jaburus.
Naftahind on kõrge ja jääb tõenäoliselt kõrgeks, siiski on energia hind taastuvate energiaallikate subsideerimiseks tarbijatele veelgi kõrgem.
Irooniliselt on on just püsivalt kõrget naftahinda vaja CO2 heitkoguste vähendamiseks.
See vähendab tarbimist ja stimuleerib alternatiivsete allikate arendamist palju tõhusamalt kui kõik sihtmärgid ja direktiivid.
Kes teab?
Me võime lõpuks avastada, et tuuleenergia muutub mõistlikuks.
Lõpuks on väga keeruline rakendada ühtlustatud lahtisidumise eeskirju kõigis 27 liikmesriigis, olenemata võimalikest hüvedest, mida see kaasa võib tuua.
Riikidest oleks rumal energiaga varustatuse osas tugevalt toetuda oma naabritele.
Kui tuled kustuvad, kui haiglatel ei ole elektrit, saavad valdavaks riiklikud huvid olenemata ELi reguleeriva asutuse korraldustest.
Sellised on asjalood.
<D>
Humanitaarolukord Gazas on vastuvõetamatu.
Kaheksakümmend kaheksa protsenti sealsest elanikkonnast vajab toiduabi, haiglates on puudus esmastest meditsiinivahenditest ning tuhandeid tonne abisaadetisi ei saa Gazasse sisse viia, kuna sisse ei lubata piisavalt veoautosid.
Inimesi kogu maailmas jahmatas vähene rahvusvaheline reaktsioon, kui hiljutise Iisraeli rünnaku ajal Gazale sai surma enam kui 1000 palestiinlast - sealhulgas üle 300 lapse.
Euroopa ja uue USA valitsuse ennetav ja pikaajaline strateegia peaks sisaldama palestiinlaste õigust jätkusuutlikule riigile, mis põhineb 1967. aasta eelsetel piiridel.
See strateegia peab tegema lõpu asundustegevusele okupeeritud aladel ning purustama apartheidi müüri.
Tuleb saavutada Iisraeli ja vaba Palestiina riigi julgeolek, kuid olukorrale, kus Iisrael kasutab turvalisust ettekäändena süütute palestiinlaste elude hävitamiseks, tuleb lõpp teha.
Algama peab ehtne läbirääkimiste protsess.
EL peab tühistama Euroopa Liidu ja Iisraeli vahel sõlmitud assotsiatsioonilepingu, kui Iisrael ei käitu rahvusvahelise õiguse ja humanitaarõiguse kohaselt.
<D>
Härra president, esiteks saagem selgust selles, et see parlament toetab täna ÜRO Julgeolekunõukogu resolutsiooni 1860.
Seda tuleks viivitamata kohaldada.
Olles üks nendest parlamendiliikmetest, kes on Gazas blokaadi ajal viibinud, võin väita, et relvarahust ja taandumisest ei piisa.
Loomulikult soovime rakettide tulistamise ja terroristide manöövrite lõppemist, kuid peame hoolitsema relvarahu sõlmimise ja blokaadi kaotamise eest, et Gaza elanikud saaksid hakata oma elu elama.
See teema on seotud austusega rahvusvahelise humanitaarõiguse vastu.
Human Rights Watch ja Islamic Relief ütlesid mulle, et kolme tunni pikkune igapäevane paus on lihtsalt murettekitavalt ebapiisav, et sisse pääseda ja abi laiali jagada.
Tegemist on proportsionaalsuse küsimusega.
Save the Children ütleb, et 139 lapse tapmist, alates konflikti algusest ning 1 271 vigastamist ei saa õigustada enesekaitsega.
Iisrael on praegu suhete süvendamise läbirääkimised nendel põhjustel "peatanud”.
Nii peaks ka olema.
<D>
komisjoni liige. - Härra juhataja, käesolev arutelu on olnud väga huvitav.
Lubage mul alustuseks öelda, et üsna sageli kuuleme küsimust: "Kuidas saame kodaniku Euroopa Liidule lähemale tuua?”.
Kõnealune direktiiv on üks viis näidata kodanikele, et Euroopa Liit teeb midagi nende heaks.
Praeguses süsteemis on palju ebavõrdsust.
Selge õigusliku raamistiku abil, mida see kodanikke ja mitmesuguseid küsimusi puudutav direktiivi eelnõu endast kujutab, püüame anda kodanikele selget teavet neile antud õiguste ja nende teostamise kohta.
Tõsi küll, esineb ka probleeme.
Ma kuulasin teie tõstatatud küsimusi väga hoolikalt ja olen kindel, et parlamendisiseste ja avalike arutelude käigus tuleb nendega tegeleda, et tulemuseks oleks õigusakt, mis toob tõepoolest kodanikele kasu.
Tegemist ei ole Bolkesteini direktiivi II osaga - kaugel sellest - ning me ei tohiks kunagi mõelda, et see nii on.
See direktiiv käsitleb patsiendiõigusi ja seda, kuidas neid õigusi teostada.
Me ei püüa siin tervishoiusüsteeme ühtlustada.
Liikmesriikidel on endiselt õigus juhtida ja reguleerida oma tervishoiusüsteemi, samuti saavad nad ise otsustada, milliseid soodustusi nad oma kodanikele pakkuda soovivad ja mil määral.
Meie ei taha terviseturismi soodustada.
Me ei püüa anda kodanikele võimalust lasta oma nägu ja keha korda teha; me püüame hoopis anda neile õiguse saada nõuetekohaseid tervishoiuteenuseid siis, kui nad on haiged ja vajavad ravi.
Samuti ei prognoosi me Euroopa kodanike suurt väljarännet oma elukohariigist mõnda teise liikmesriiki.
Arvutuste ja olemasoleva mõjuhinnangu kohaselt soovib väga väike protsent kodanikke välismaale minna.
Miks?
Aga sellepärast, et nad tahavad saada vajalikku ravi oma perekonnale lähemal; nad tahavad rääkida oma emakeeles ja olla tuttavas keskkonnas.
On siiski olukordi, kus kodanikud vajavad selliseid tervishoiuteenuseid, mida nende elukohariik ei suuda pakkuda.
Selle õiguse me neile annamegi - selle erilise õiguse teha teadlik valik ja ise otsustada, kuhu ravi saamiseks minna.
Seadust andma on meid tõepoolest julgustanud ka Euroopa Kohus.
Me ei saa jätta kogu aeg Euroopa Kohtule ülesannet otsustada patsiendi õiguste üle igal üksikjuhul eraldi.
See ei ole õiglane.
Kui paljud Euroopa kodanikud saavad endale lubada juristi palkamist ja kohtusse minekut?
Vaid väga vähesed.
Seetõttu peame pakkuma lahendusi kõikidele patsientidele, andma neile õiget teavet ning laskma neil endal otsustada, mida nad vajavad.
Käes on aeg meie kõigi - nii nõukogu, komisjoni kui ka Euroopa Parlamendi liikmete koostööks, et leida patsientide jaoks parimad võimalikud lahendused.
(Aplaus)
<D>
fraktsiooni PPE-DE nimel. - (EL) Proua juhataja, kolm sõna, mida me ELis kogu aeg kuuleme on vabadus, turvalisus ja õigus.
Need on kolm Haagi programmi komponenti, millele pidid toetuma kõik liidu liikmesriigid.
Vastastikkuse tunnustamise ja kohtuotsuste täitmise põhimõte, mida nõukogu kirjeldas kaheksa aastat tagasi 1999. aastal Tamperes kui justiitsalase koostöö nurgakivi, ei ole kuskile edenenud.
Need mõned sammud, mida selle põhimõtte rakendamiseks on vaja teha, on väga aeglased tulema.
Ioannis Varvitsiotis on õigesti tuvastanud probleemi olemuse - erinevate riikide individuaalsed rahvuslikud seisukohad.
Varvitsiotise raporti teemaks on nõukogu raamotsus vastastikuse tunnustamise põhimõtte kohaldamise kohta kriminaalasjades tehtud otsuste suhtes, sealhulgas teistes liikmesriikides määratud vabadusekaotused.
Otsus on tõestuseks, kui aeglane ja juhuslik on olnud tegevus vabaduse, turvalisuse ja õiguse piirkonna loomisel, sest see otsus on vaid üks paljudest meetmetest, mis peaksid juba olema vastu võetud, ning et selle ettevalmistamine võttis nii kaua aega.
Igal juhul me tervitame nõupidamiste protsessi lõppemist ja ühispositsiooni vastuvõtmist kohtuotsuste tunnustamise kohta kriminaalasjades.
Ioannis Varvitsiotis väärib kiitust ettepaneku positiivse tulemuse eest, mille me oleme vastu võtnud ja mille poolt me hääletame.
Estevesi raporti teema täitmisele mittepööratud karistuste, alternatiivsete mõjutusvahendite ning tingimisi karistuste tunnustamine ja järelevalve on kahtlemata järjekordne samm paljude seas , mida tuleb võtta vastastikkuse tunnustamise põhimõtte rakendamiseks ja kohtuotsuste täitmiseks.
Prantsuse-Saksa ettepanekuga püütakse süüdimõistetud isikuid uuesti ühiskonda integreerida.
Selles tehakse ettepanek lubada neil teiste liikmesriikide kohtutes mõistetud täitmisele mittepööratud karistusi, alternatiivseid mõjutusvahendeid ning tingimisi karistusi kanda oma elukoha liikmesriigis.
Raportöör on teinud suurepärast tööd ja ma õnnitlen teda.
Siiski, minu arvates on "seadusliku ja alalise elukoha" määratlus ebaõige.
Peale selle ei ole vajalik kasutada inimõiguste rikkumise kohta sõna "vastuvõetamatu", sest "vastuvõetavaid" rikkumisi ei ole olemas.
Ma saan aru, et nende kahe mõiste tõlkimisega on raskusi ja kutsun seega Maria da Assunção Estevesi üles tegema vajalikud muudatusettepanekud suuliselt, et tekst oleks kõigis keeltes korrektne.
<D>
(PL) Härra juhataja, ühine energiapoliitika on hetkel üks suuremaid Euroopa Liidu väljakutseid.
Meie reaktsioon sellele peab põhinema solidaarsusel.
Me kõik teame, et Venemaa jääb üheks meie tähtsaimaks ja keerulisimaks kaubanduspartneriks.
Tõsiasi, et Venemaa on meie gaasivarustuse peamine allikas, ei tohi aga tähendada seda, et nad saavad erikohtlemise osaliseks.
Raportöör soovitab lõdvendada liidu poliitikat Vene Föderatsiooni suhtes.
Usun, et meil tuleb järgida ausat, kuid ranget poliitikat kaubanduspartneri suhtes, kes kasutab energia toorainet relvana, millega avaldada poliitilist survet.
Rõhutatakse, et energiaallikate mitmekesistamine on üks energia turvalisuse valdkonnas esile kerkivaid põhiteemasid.
Üks moodus sellega toimetulemiseks oleks endi vabastamine Venemaa tooraine sõltuvusest.
Nabucco torujuhtme ehitamine ja teiste energiaallikate kasutamine on sammudeks selles suunas.
<D>
(PL) Siin on juttu olnud Euroopa Liidu ja Valgevene noorsoo- ja kultuurivahetuse vajadusest.
Ma kardan, et see saab väga keeruline olema.
3. detsembril eemaldati opositsioonirühmituse Young Front eestkõneleja Tatiana Szapućko nimi Valgevene Riikliku Ülikooli õigusteaduskonna nimekirjast.
Miks seda tehti?
Brüsselis idapartnerluse teemalisel foorumil osalemise pärast.
Ülikooli juhtkond nägi seda nii, et ta oli lahkunud ilma nende nõusolekuta, ning selle tõttu visati ta ülikoolist välja.
Valgevene naiste jaoks ei ole see ehk üldse nii ohtlik, kuid ülikoolist väljavisatud meeste jaoks võib tulemus palju valulikum olla, kuna sealset sõjaväeteenistust käsitletakse karistusena, justkui vanglana.
Noori sõdureid - noorteühingu Belarusian Youth Front juhti Franek Wieczorkat ning samasse ühingusse kuuluvat Ivan Szyład - kiusatakse taga sõjaväeteenistuses, kus neilt on ära võetud juurdepääs teabele ning seda käsitletakse karistusena.
Me peaksime selle vastu võitlema ning toetama neid, keda sel viisil karistatakse.
<D>
(PT) Tippkohtumine toimus tänu sellele, et eesistujariik Portugal seda nõudis ja Aafrika Liit võttis riski.
Need Euroopas, kelle soov oli alandada kohtumise tähtsust, tuues vabanduseks Robert Mugabe Lissaboni kohtumisel osalemise, kaotasid.
Samas ei tohiks need, kes vastavate austusavalduste ja pidulikkusega tervitavad Saudi Araabia kuningat Londonis, inimõiguste teemal sõna võtta.
Tippkohtumisega üheaegselt avaldasid arvukad kodanikealgatused hukkamõistu taolisele sõnade ja tegude lahknevusele, nii tippkohtumiselt puudunute kui ka seal osalenute kahepalgelisusele.
Portugalis toimunud tippkohtumisel avanes võimalus kõneleda olukorrast Aafrikas ja seal esinevatest probleemidest, juba ainuüksi seetõttu oli tippkohtumine väärt meie jõupingutusi.
Siiski, eesistujat ja komisjoni kuulanud usuvad, et tegemist oli tõeliselt ajaloolise hetkega, ajaga enne ja pärast kohtumist, mis on aga selge liialdus.
Portugallastele oli see tegelikult teatud provintslikkuse väljendus, nagu ilmnes Euroopa ajakirjandusest.
Edasiliikumine siiski toimus: peamine edusammude näitaja on fakt, et Aafrika riigid sõnastasid oma eesmärgid.
Ülejäänut arvesse võttes valitses aga sügav lõhe suurte sõnade ja kasinate tulemuste vahel.
Toimunud tippkohtumine oli parem kui Kairo tippkohtumine, aga seda ei olnud ka raske saavutada.
Raskusi valmistab hoopis ühine vastutuse võtmine, kui lähtepunktiks on kinnisidee majanduspartnerluslepingute kohta.
<D>
Proua juhataja, lugupeetud parlamendiliikmed, mul on au osaleda selles arutelus 1932.-1933. aasta suure näljahäda mälestamiseks, mis oli üks 20. sajandi suuri tragöödiaid.
Pärast palju aastaid vaikimist nõuavad meie tähelepanu kannatanute tunnistused koos paljude ellujääjate tunnistustega, kes sellesse kohutavasse sündmusse sattusid.
On äärmiselt oluline, et holodomori kogemust ei unustata.
Lisaks sellele, et suure näljahäda lugu on tunnistuseks Ukraina rahva tragöödiale, tuletab see meile ka taas meelde, milleks inimesed on võimelised.
Holomodoril on meile siiski midagi õpetada: Nii paljude inimeste ohverdamine ei ole olnud asjata.
Nende ohverdus tuletab meile meelde, et me kunagi ei lepiks isikute ikaldamisega mis tahes riigi poolt sõltumata toimuva põhjusest või eesmärgist.
Katastroofiline näljahäda on näidanud põhiseadusliku riigi eeliseid riigi üle, kus lahkarvamused ei ole lubatud.
Holomodori-taolised tragöödiad juhtuvad üksnes inimühiskondades, mis rikuvad kodanike õigusi, õigusriiki ja demokraatlikke põhimõtteid.
Euroopa Liit tõusis sõja tuhast ja arvukatest totalitaarsetest režiimidest - diktatuuridest, mis jätsid sügavad armid Euroopa ja maailma ajaloole.
Siiski tekkisid nendest samadest tragöödiatest ja katastroofidest Euroopa demokraatiad ning viimase viiekümne aasta jooksul on nendele varemetele rajatud rahu periood - rahu, mida oleme kohustatud kaitsma ja kandma üle liidu piiride: viiskümmend aastat rahu, mis on ühinenud Euroopa suurim saavutus.
Tänaseks on muutunud ka Ukraina.
Iseseisva riigi, Euroopa Nõukogu liikme ja Euroopa inimõiguste konventsioonile ning ka paljudele teistele rahvusvahelistele õigusaktidele kõnealuste põhiõiguste kaitsmiseks alla kirjutanud riigina on Ukrainal erakordne võimalus end tugevdada, parandada oma positsiooni demokraatliku riigina, mis austab inimõigusi ja õigusriiki.
See on kahtlemata ambitsioonikas ja keeruline ülesanne.
Oleme olnud tunnistajaks paljudele muredele; paljud poliitilised võitlused iseloomustavad selle riigi ajaloo viimaseid aastaid, mis on muutunud tugevamaks oma demokraatias.
Praegusel ajaloolisel ajal peame kõik toetama ja julgustama kohtusüsteemi sõltumatust.
On oluline, et Ukraina jätkab korruptsiooniga võitlemist ja võtab arvesse hiljutiste valimiste tulemusi, et täita demokraatlikke põhimõtteid.
Samuti peab see kindlustama kõige nõrgemad ja tõrjutumad, sõltumata nende rassist, rahvusest või usust või isegi nende seksuaalsest orientatsioonist või tervislikust seisundist.
Euroopa Liit jätkab Ukraina toetamist nendes olulistes jõupingutustes.
Samal ajal jätkame koostööd oma Ukraina partneritega selle riigi kõigi kodanike jõukuse suurendamisel, avades uusi turge ja suurendades majandustegevuse ja investeerimise väljavaateid lisaks suhete süvendamisele meie kodanike vahel.
Tahaksin transpordivolinikuna lisada, et seoses üleeuroopaliste võrkudega peaksime meeles pidama, et need võivad lisaks siseturu tugevdamisele olla ka vahend Euroopa piiride laiendamiseks, Euroopa avamiseks uutele silmapiiridele ja sidemete tugevdamiseks lähedalasuvate ja sõbralike riikidega, mis piirnevad Euroopa Liiduga, nagu Ukraina.
holodomori ohvrite jaoks ei ole paremat tunnustust kui jõuka, stabiilse ja demokraatliku Ukraina loomine, mis põhineb tugevatel asutustel ja osaleval kodanikuühiskonnal.
Ainult juhul, kui see eesmärk saavutatakse, ei ole nii paljude süütute ohvrite langemine olnud asjata.
<D>
kirjalikult. - (FR) Olles silmitsi suureneva kuritegevuse ja ohtudega turvalisusele, peab Eruroopa Liit püstitama omale kaks peamist eesmärki.
Esimene eesmärk sisaldab piireületava ja äärmiselt vägivaldse ja ohtliku terrorismi vastase võitluse tõhustamist.
Teine eesmärk on kaitsta põhiõigusi, millel Euroopa Liit rajaneb.
2007. aastal Saksamaa esitatud Prümi lepingu vastuvõtmine kõikide liikmesriikide poolt on osa väga vajalikust politseikoostöö arengust ELis.
DNA andmete ja väärtuslike isikuandmete, näiteks sõrmejälgede ja sõidukite numbrimärkide vahetamine erinevate riiklike süsteemide vahel on juba aidanud lahendada mitmeid uurimisi.
Need meetmed on olulised alates inimröövide vastu võitlemisest kuni võitluseni rahvusvahelise terrorismi vastu, rääkimata riikidevaheliste sündmuste korraldamisest.
Euroopa poliitika peab pigem võitlema kuritegevuse vastu kui ehitama üles süsteemi, mis õõnestab õigusriigi põhimõtteid ja destabiliseerib demokraatiat.
Isikuandmete kättesaadavust ja kasutamist peavad reguleerima Euroopa Liidu õigusaktid, mis loodetavasti võetakse kiiresti vastu.
Raport kirjeldab hästi andmete kasutamise ja andmete kaitse vahelise tasakaalu tähtsust.
<D>
komisjoni asepresident. - Võin öelda, et plaan D etendas võtmerolli uute meetodite katsetamisel, mille abil kodanikuühendused kaasavad kodanikke kõikidelt elualadelt aruteludesse Euroopa tulevik üle.
See andis meile näiteid nõupidamisvormidest, mida meil kunagi varem ei ole olnud - juhuslikult valitud kodanikke kõikidest liikmesriikidest kutsuti koos maha istuma ja arutama Euroopa Liidu päevakorda.
See oli tõepoolest väga põnev kogemus.
Üks nende kogemuste põhjal saadud põhiline õppetund oli, et me peame tugevdama kodanike ja ELi otsustajate vahelist ühenduslüli, sest kui me lubame paremini kuulata, siis mida me kuulduga ette võtame?
Just seda tahavad nad teada.
Me otsustasime plaani D pikendada, hõlmates ajavahemikku kuni järgmise aasta juunis toimuvate Euroopa Parlamendi valimisteni.
Selle uue etapi nimeks on ”Euroopa arutelu”.
Me oleme "Euroopa arutelule" eraldanud 7,2 miljonit eurot, millest 2 miljonit eurot riikidevaheliste projektide kaasrahastamiseks ja 5,2 miljonit eurot esinduse hallatavaid kohalikke projekte toetavate detsentraliseeritud konkursside ja meetmete kaasrahastamiseks.
Me ei otsusta ette ära, kui palju raha on iga liikmesriigi kohta saadaval või millised abisaajad teostavad neid üleeuroopalise nõupidamise projekte.
See sõltub nende konkursside tulemustest, mida komisjon hetkel algatab nii tsentraalselt kui ka meie esinduste kaudu.
Meie arvates peaks ”Euroopa arutelu” looma ka tõhusa raamistiku institutsioonidevaheliseks koostööks.
Üheks mudeliks oli lõppkonverents, mis toimus plaan D esimeses etapis eelmise aasta detsembris.
Sellesse kaasati mitte ainult parlament ja komisjon, vaid ka regioonide komitee ning Euroopa majandus- ja sotsiaalkomitee.
Minu arvates andis see täiendava panuse kodanike konkreetsete muredega tegelemisse ning sedalaadi koostöö peaks muutuma "Euroopa arutelu" raames reegliks, seda ka riiklikul või piirkondlikul tasandil.
Me loodame ka, et me suudame Euroopa Parlamendi liikmeid nendesse kohalikesse ja piirkondlikesse meetmetesse palju rohkem kaasata.
Olen äsja teavitanud seda rühma - niinimetatud IGId (institutsioonidevahelist teaberühma) - selle parlamendi soovist osaleda piloot-teabevõrgustikus.
Me oleme ette valmistanud ja esitame peagi Euroopa Parlamendile oma projekti tulemused: selliste võrgustiku ettevalmistamine, riikide parlamentide ja Euroopa Parlamendi liikmete kokkuviimine, ning me loodame kutsuda ka ajakirjanikke osalema arutelus Euroopa küsimuste üle.
Olen pilootprojektis juba maininud avalikke tasandeid, Euroopa avalikke ruume.
Selles suunas saame plaaniga D jätkata, õppida seni omandatud kogemustest ning suhelda kodanikega mitmete projektide ja mudelite osas, mille suudame loodetavasti alaliselt kinnistada - mitte ainult umbes kuueks kuuks või nii - ja seeläbi tagada, et suudame otsustajad ja Euroopa kodanikud omavahel kokku viia.
<D>
kirjalikult. - (FR) Komisjoni loodud ühise põllumajanduspoliitika "tervisekontroll” ei ole mitte mingi tervisekontroll vaid pigem uus varjatud reform.
Samuti on see veel üks samm maailma majandusliku ümberkorralduse suunas, kus Brüsseli Euroopa on aastaid Washingtoni sammudes käinud: põllumajandus lõunapoolsetes riikides ja USAs; põhjapool teenuse- ja tööstussektor ning kõik see tulises konkurentsis arenevate riikidega.
Euroopa põllumajandus lihtsalt ohverdatakse ning antakse varsti üle vaid turujõududele, seda enam, et turg muutub manipuleeritavaks, kuna see on kaitsetu impordi vastu ja samas puudub ligipääs eksporditurgudele.
Põllumajandus ei ole nagu teised majandusharud.
Põllumajandus toidab inimesi ning on seega riikliku sõltumatuse ja iseseisvuse küsimus.
Toiduainete kvaliteet mõjutab rahva tervist.
Maaharimine mõjutab maakorraldust, keskkonnakaitset, bioloogilist mitmekesisust, veeressursside majandamist, maapiirkondade korraldust ja rahvastikku... kuid see on siiski tootmistegevus.
Kõigi ennetavate põllumajanduspoliitikate kaotamine on hullem kui kuritegu: see on kohutav viga.
On äärmiselt kahju, et kui välja arvata mõned positiivsed elemendid, ei kahelnud raportöör selles loogikas.
<D>
fraktsiooni PSE nimel. - Härra juhataja, on ülimalt vajalik kaotada praegune õiguslünk seoses ametliku arenguabi väliste meetmete rahastamisega riikides, mis on hõlmatud arengukoostöö rahastamisvahendiga.
Selle lünga kaotamise eesmärgil tehtavas ettepanekus õigusakti koostamise kohta tuleb arengukoostöö rahastamisvahend määrata üheselt ametliku arenguabi andmiseks ning eristada selgesti arengukoostööks mõeldud finantsallikaid, mida kasutatakse puhtalt ametliku arenguabi eesmärgil, ja neid, mis on mõeldud arengumaade jaoks muud tüüpi ametliku arenguabi väliste tegevuste rahastamiseks.
Niisugune eristamine kannab juba iseenesest väga olulist poliitilist sõnumit ja teeb Euroopa Liidu arengukoostööpoliitika tõeliselt nähtavaks.
Uus või muudetud õigusakt peaks olema ka piisavat laiapõhjaline, et katta palju tegevusi, mis ei vasta OECD/DACi suunistele, kuid mis on keskse tähendusega Euroopa Liidu ja arengumaade koostöös - sellised tegevused on näiteks Iraagis asuva Akkase gaasimaardla arendamine või Indiaga lennundusjulgestuse alal tehtav koostöö.
Seetõttu ei ole ma päris nõus siin pakutud piirava õigusliku alusega.
Toetan täiel määral volinik Ferrero-Waldneri seisukohta, et artikkel 181a on ehk sobivam õiguslik alus, mis annaks vastuse sedalaadi küsimustele, mis ma esile tõin.
Ka minu jaoks ei kõla veenvalt fraktsiooni PPE-DE muudatusettepanek, mis peaks meil homme hääletusele tulema.
Loodan seega, et meie raportööri Thijs Bermani juhtimisel õnnestub meil leida põhjalikumateks selleteemalisteks aruteludeks rohkem aega ja mõelda volinik Ferrero-Waldneri ettepaneku põhjal, milline on parim õiguslik alus.
<D>
autor. - (IT) Härra juhataja, daamid ja härrad, nagu teame on meie tänane arutelu eriti oluline kahel põhjusel: esiteks, et räägime niisugusest ainest, mis on põhjustanud kõige rohkem vigastusi ja surma kodanike ja töötajate hulgas ettevõtetes, kus seda kasutatakse ja toodetakse, nimelt asbestist.
Teiseks selle tõttu, et arutleme ühe esimese rakendusmeetme üle, mida kasutatakse äärmiselt olulise määruse puhul, mis on parlamendi praeguse ametiaja omal kombel ära märkinud, ja see on REACH.
Küsimusega, mille esitasime, ja resolutsiooni eelnõuga, mille üle täna hääletama hakkame - lubage mul see kohe ära öelda, et kinnitada komisjonile ja aseesimehele Tajanile, kes komisjoni nimel täna siin on - ei pane me vastu rakendusmääruse eelnõud, mille komisjon selle küsimuse kohta on vastu võtnud.
Ma viitan selle eelnõu punktile 2.6, mis esitab puuduva 17. lisa, mis oleks pidanud olema esitatud 1. lisas direktiivis 76 - see on direktiiv ohtlike ainete kohta, mille asendab REACH ja mis seepärast kehtetuks kuulutati - nimetatud punkt 2.6 laiendab turuleviimise keeldu asbestkiududele ja asbesti sisaldavatele toodetele.
Tõsi küll, samas otsuses on siiski erandeid, mille on teinud teatavad liikmesriigid - ütlen protokolli huvides, et neid on neli - kellel lubati jätta alles enne 2005. aastat turustatud artiklid, samuti krüsotiilasbesti sisaldavad diafragmad, mida olemasolevates elektrolüüsi ettevõtetes kasutatakse toodete valmistamisel.
Nende erandite kasutamise võimalus sõltub muidugi liikmesriikide vastavusest kõigile töötajate kaitse eeskirjadele, mis tegelikkuses tähendab, et need oma toimimisaja lõppjärgus olevad ettevõtted ei tekita probleeme töötajate tervisele.
On põhjus, miks me pole selle vastu: need erandid on olemas, kuid me peame tunnistama, et ühendus on kehtestanud mehhanismi, kui nii võib öelda, mille kohaselt need erandid tuleb omal ajal - kui täpne olla, siis 2012. aastal - läbi vaadata asjaomaste liikmesriikide raportite kaudu, mille põhjal Euroopa Kemikaalide Amet valmistab ette toimiku, milles sätestatakse erandite järkjärguline kaotamine.
Sellepärast ei ole me vastu, kuid tahame kindlasti teile komisjonis anda tugeva tõuke olla pisut julgem ning ütleme, et minna pisut kaugemale ja pisut kiiremini, pidades eelkõige meeles, et krüsotiilasbestile on juba olemas alternatiivid, vähemalt kõrgepinget kasutavate ettevõtete jaoks, ning tegelikult on asjaomased ettevõtted juba käivitanud paljutõotavad teadusuuringute programmid, et leida alternatiive ka madalpinget kasutavatele ettevõtetele.
Meie stiimulitel ja sisenditel on kaks sihtmärki.
Esimene on kehtestada endale tähtaeg - me tegime ettepaneku, et see võiks olla 2015. aasta - millal need erandid kaotada, käivitades tõelise kehtetuks tunnistamise strateegia, mis hõlmab meetmeid, mida võib seejärel vaja minna nende ettevõtete ohutuks hävitamiseks ja samuti ekspordi ohutuse tagamiseks.
Lõpetuseks, teine asi, mida me komisjonilt palume - ja me hindaksime kõrgelt, kui saaksime oma palvele ka vastuse - puudutab punkti, mis on meie jaoks kriitiline, ja nimelt tõsiasja, et ühenduse nimekirja asbesti sisaldavatest artiklitest, mille puhul erandit kohaldatakse, ei ole veel vastu võetud ning sellepärast me palume seda teha võimalikult kiiresti, 2012. aastaks, et võimaldada paremat kontrolli ja paremat mõistmist.
<D>
kirjalikult. - (FI) Austatud juhataja!
Mõistan mõningate parlamendiliikmete pahameelt selle üle, et meie resolutsioon seoses Hiinaga oli tegelikult plaanitud esitamiseks pärast Hiina delegatsiooni külaskäiku ning seetõttu võib jääda mulje, et visiit ei olnud edukas, kuigi õhkkond oli tegelikult suurepärane.
Koostöö jätkamine positiivselt meelestatult on kõikide huvides, kuid sealjuures ei tohi unustada fakte.
Diplomaatia ei saa jätta inimõiguseid tähelepanuta, kuid nende edendamiseks on meil vaja diplomaatiat ja olukorra selgitamist.
Külastasin alles hiljuti Pakistani, kus ma kohtusin presidendi, peaministri ja tähtsamate ministritega, et arutleda inimõiguste ja terrorismivastase võitluse teemade üle.
Ütleksin, et vahetevahel peame mainima oma resolutsioonides seose inimõigustega ka häid uudiseid ning selleks on nüüd põhjus.
Aasta tagasi määras Pakistani uus demokraatlikult valitud valitsus ametisse esimese vähemuste ministri, kes esindab isiklikult kristlikku vähemust.
Valitsuse saavutused antud valdkonnas on olnud märkimisväärsed: riik kiitis heaks 5% määra avaliku sektori ametikohtade jaoks, mis on nähtud ette vähemuste esindajatele, usulised pidustused vähemustele tehti ametlikuks, vähemuste jaoks loodi oma tähtpäev 11. augustil ning senatis kavatsetakse samuti eelnimetatud 5% määr sisse viia.
Kõige tähtsam projekt on seotud vägivallajuhtumite vähendamisega.
Vähemused koos moslemitega moodustavad kohalikke nn uskudevahelise harmoonia komisjone, mille eesmärgiks on leevendada pingeid ning parandada eri rühmade vahel dialoogi.
Sellised komisjonid luuakse 112 kohalikus piirkonnas.
Ideaalsetes tingimustes on need ka tõhusaks vahendiks Talibani värbamiste vältimisel.
Ülemaailmse julgeoleku seisukohalt on Pakistan kõige tähtsam riik.
Kui valitsus suudab selliste rahumeelsete meetmetega terrorismi kõrvaldada, siis on see suurepäraseks eeskujuks teistele.
See olukord tõotab väga huvitavaks kujuneda.
<D>
Hr Evans, teil oli üks minut aega rääkimiseks, mitte kaks.
Me võtame arvesse need ideed, mille esitas meile alati teravmeelne hr Evans.
Igatahes enne istungi lõpetamist tahaksin ma teiega ja volinikuga jagada head uudist sellest, et sellise tähtsa riigi nagu Suurbritannia ja Põhja-Iirimaa Ühendatud Kuningriigi ülemkoda ratifitseeris mõned tunnid tagasi Lissaboni lepingu.
Ma kujutan ette, et kuninganna Elizabeth kirjutab hetkel asjaomasele dokumendile alla, nii et selle meetmega ratifitseerib Ühendkuningriik Lissaboni lepingu.
Ma arvan, et selle uudise üle oleme me kõik õnnelikud, ka need, kes kohal ei viibi, isegi kui nad jätavad oma sildi toolile ja ei viibi harilikult istungisaalis, kui meil on vaja tööd teha.
Selle rõõmsa uudisega lõpetame arutelu.
Hääletamine toimub kell 12.00.
(Istung lõppes kell 11.30 ja jätkus kell 12.00)
<D>
kirjalikult. - (FI) Proua juhataja, alustuseks tahaksin tänada nõukogu eesistujat tema õige mõttekäigu eest: keskkonnahuve tuleb äärmiselt tähtsaks pidada nii headel kui ka halbadel aegadel.
Teie vastused härra Wurzile, härra Cohn-Benditile ja härra Schultzile olid samuti asjakohased.
Tahaksin väljendada oma muret eelkõige heitkogustega kauplemise olukorra pärast.
Kui mõelda, mida on sel sügisel siin tehtud, siis ei saa lugeda parlamendi seisukohta demokraatliku protsessi tulemuseks.
Sellel on juures liigse kiirustamise maitse ning komisjonid ei teadnud, mida nad hääletavad.
Esitatud muudatusettepanekud on teatud mõttes bluff, meiega on manipuleeritud ja meid on eksiteele juhitud.
Meie raportöör ja meie fraktsiooni koordinaator reetis kõiki, kui ei läinud kaasa fraktsiooni hääletusel vastu võetud otsusega.
Parlamendi ajaloos ei ole kunagi varem midagi sellist juhtunud.
Komisjon on üks süüdlastest.
Ta andis välja tohutu hulga õigusakte liiga hilja ja siis ei lubanud neid puutuda, viidates kliimaküsimust puudutavale rahvusvahelisele üksmeelele.
Tulemuseks on vilets heitkogustega kauplemise mudel, mille rakendamine suurendab kulusid ja ohustab Euroopa töökohti.
Iga ühepoolne enampakkumine on vaid täiendavaks maksukoormaks.
Ma ei näe keskkonnale mingit kasu tõusmas, kui Euroopa toodangule, mis on valmistatud kõige keskkonnahoidlikumal viisil kogu maailmas, veeretatakse kliimamuutusega võitlemise sildi all õlule selline koorem.
Heitkogustega kauplemine viib saastuse lihtsalt Euroopast välja, poetab selle sinna ja tekitab meil töötust.
See ei ole hea ega vastutustundlik keskkonnapoliitika.
Me vajame tõhusamat kliimapoliitikat.
Heitkoguseid tuleb vähendada vastavalt meie võetud kohustustele.
Ka meie alternatiivi peaks parlament põhjalikult kaaluma.
Seda toetavad paljud liikmesriigid, samuti Euroopa tööstusringkondade keskorganisatsioon ja kogu Euroopa ametiühingute liikumine.
Veel üks lugemine kõrvaldaks siin parlamendis tekkinud demokraatiapuuduse.
<D>
fraktsiooni PSE nimel. - (FR) Hr juhataja, daamid ja härrad, fraktsioon PSE võttis just vastu olulise sisendi seoses ühtse turu läbivaatamisega.
Mul on väga hea meel anda selle koopia hiljem üle volinik McCreevyle.
Me peame siseturgu koos euroga Euroopa Liidu suurimaks majanduslikuks saavutuseks, kuid erinevalt volinikust ei ole me turu fanaatilised pooldajad.
Turg on olnud inimestele loomulikuks kaubavahetuse kohaks sellest alates, kui nad liikusid koriluselt järgmisele arenguastmele.
Turg on kasulik, tal on isegi eelised, kuid iseenesest ei ole see ühiskonna mudel.
Turumajandus on suurepärane seni, kuni me ei loo ühiskonda, kus kõik on müügiks, kus sellised inimese vajadused nagu haridus, kultuur, sotsiaalne heaolu ja tervis sõltuvad täielikult turujõududest.
Me oleme sotsiaalse turumajanduse eestkõnelejad, kus vajalik konkurents allub eeskirjadele, tarbijad on kaitstud ja tõhusad avalikud teenused tasakaalustavad turu puudused.
Ameerika Ühendriikides annab tervishoiusektor üle 15% SKTst, mis ületab Euroopa keskmise kaks korda, kuid 44 miljonil Ameerika Ühendriikide töötajal ei ole ravikindlustust.
Et vältida kahe erineva kiirusega tervishoiu arengut Euroopas, näeksime hea meelega, et Euroopa toetab tervishoiuteenuseid.
Me nõuame, et komisjon lõpuks ometi täidaks Nice'i, Laekeni ja Barcelona Euroopa Ülemkogul seatud ülesanded ja esitaks ettepaneku ühenduse raamistiku loomiseks, mis võimaldab riigil, piirkondlikel ja kohalikel asutustel pakkuda tõhusaid täielikku õiguskindlust tagavaid avalikke teenuseid.
Me palume komisjonil tegutseda, et saavutada siseturu piires sotsiaalkaitse kõrge tase.
Mis tahes õigusaktide ettevalmistamisega ühtse turu väljakujundamise eesmärgil peaks kaasnema uuring nende mõju kohta hõlmatud sektori tööhõivele.
Tahame kaitseklausleid, nagu Monti klausel, mis kaitseb streigiõigust ja kollektiivlepingute sõlmimise õigust.
Meie arvates nõuab sotsiaalkaitse kõrge taseme säilitamine ambitsioonikaid direktiive tööaja ning ajutise töösuhte reguleerimiseks.
Sotsiaalkaitse ei ole vastuolus heade majandustulemuste saavutamisega.
Kahtlemata on kõige paremini korraldatud sotsiaalse dialoogiga riigid, nagu Skandinaaviamaad, Saksamaa, Madalmaad ja veel mõned teised, Euroopa Liidus kõige edukama majandusega.
Lühidalt, fraktsioon PSE pooldab konkurentsi, mis stimuleerib, koostööd, mis tugevdab ja solidaarsust, mis ühendab.
Ma tsiteerisin praegu Jacques Delors'i.
Ma jätan oma kolleegi Evelyne Gebhardti hooleks Touboni raporti kommenteerimise, mille kohta võin öelda, et see on üldiselt positiivne.
(Aplaus)
<D>
Hr president, Bali konverentsi läbirääkimised kliimamuutuste kohta olid edukad, kuid meil tuleb mõelda kaugemale.
See oli edukas esimene samm teel Kopenhaagenisse.
Osalejad Euroopa Liidu erinevatest harudest tegid väga head tööd ning Portugal eesistujana sai kõige selle kooshoidmisega väga hästi hakkama.
Kuid ma tahaksin keskenduda meie ees seisvatele küsimärkidele ja probleemidele ning see puudutab peamiselt paari teemat.
Esiteks, tegevuskava.
Meil tuleb pidada arvet iga kohtumise üle teel Kopenhaagenisse.
Meil tuleb seda teha koostöös ja viia täielikult ellu kõik uue lepingu meetmed ja vahendid ning teha seda kõike seetõttu, et nendes küsimustes tuleb tulevikus teha ühine otsus.
See tähendab teistsuguseid töömeetodeid ja rohkem koostööd komisjoni, nõukogu ja parlamendi vahel ning ma jään seda pikisilmi ootama.
Lubage, et jätkan probleemide käsitlemisega.
Me peame tegelema G77 metsanduse töörühmaga, kombineerima tehnoloogiasiirde ning vaesusevastase võitluse ja kliimamuutused.
See võiks olla ette valmistatud paremini kui Bali konverentsil ning selle teostamine on täiesti möödapääsmatu.
Minu käes on komisjoni täielik Lissaboni strateegia pakett.
Kliimamuutuste probleemiga ei tule ühendada mitte üksnes Lissaboni leping, vaid ka Lissaboni protsess.
Ma leian, et on veel palju tõestada, kui me kavatseme oma sõnade järgi käia ning Bali konverentsil Euroopa antud lubadused täita.
<D>
Lugupeetud juhataja!
Euroopa Liit peab praegu tulema toime suhteliselt uue, kuid väga tõsise ohuga jääda teaduse ja tehnoloogia valdkonnas üleilmses konkurentsis maha või isegi langeda.
Sündmuste selline käik paneks meie heaolu, majandusliku progressi ja sotsiaalse staatuse suure surve alla.
Lihtsamalt öeldes võib Euroopa Liit muutuda üleilmsel teadus- ja majandusareenil keskpäraseks jõuks.
Euroopa Liit vajab praegu hädasti innovatsiooni.
Tunnustan Judith A. Merkiesi tubli raporti eest.
Mulle valmistavad heameelt ka volinik Geoghegan-Quinni suurepärased ideed.
See on edu tagatis, sest innovaatilise liidu algatuse puhul on tegemist peamiselt Euroopa Liidu majandusarengu strateegiaga.
Et edusamme teha, on meil vaja järgmist: esiteks on meil tarvis krediidi ja finantstoetuse paremat kättesaadavust, vajame rohkem investeeringuid teadusuuringutesse ja arendustegevusse, vaja on selgeid reegleid, mis pakuksid innovatsiooni jaoks pikaajalisi väljavaateid, lihtsustatud menetlust, mis võimaldaks juurdepääsu Euroopa Liidu ja riiklikele toetusprogrammidele, ning vaja on odavaid lihtsaid Euroopa patente.
<D>
kirjalikult. - (IT) Anšoovisepüük Biskaia lahe püügipiirkonnas on sotsiaalmajanduslikult väga tähtis.
Kõnealune püügipiirkond on alates 2005. aastast suletud ja laevade arv on vähenenud 391 laevalt 2005. aastal 239 laevale 2009. aastal, mis puudutab otseselt enam kui 2500 perekonda.
See sulgemine on tõsiselt häirinud kalapüügist sõltuvaid elanikkonnarühmi ja valdkondi (kalurid, võrguparandajad, konservitehased jne).
Sissetuleku kaotust pole liikmesriikide tasandustoetustega hüvitatud.
Majandamiskava rakendamine võimaldab anšoovisevaru majandamise teema iga aasta detsembris toimuvate poliitiliste läbirääkimiste kavast välja jätta ning asuda täitma Euroopa kalavarude majandamise pikaajalisi eesmärke, tagades sellega jätkusuutlikkuse ja maksimaalse saagikuse.
Kalavaru kasutamise eeskirja kohaselt kehtestatakse iga püügiaasta (juulist järgmise aasta juunini) lubatud kogupüügi tase (TAC) vahetult pärast iga aasta mais toimuvat varude hindamist, mis võimaldab saadavat teavet kohe maksimaalselt ära kasutada.
Kõik asjaomased tootmisega tegelevad ja kohalikud ettevõtjad ootavad selle püügipiirkonna taasavamist ning on andnud märkimisväärse panuse selle dokumendi koostamisse.
Seetõttu kavatsen hääletada selle resolutsiooni kui terviku poolt.
<D>
komisjoni asepresident. - Hr president, radikaalsuse käsitlemine vägivallana on komisjoni terrorismivastase poliitika põhiolemus ning seetõttu ma tervitan raportit, mida täna arutatakse, ja väga elulisi küsimusi, millega see tegeleb.
Ma tervitan ka institutsioonidevahelise koostöö edusamme selle tohutu väljakutse valdkonnas, millele me vastu astume, arendades järjekindlat ELi poliitikat, mis radikaliseerumisprotsessid ära hoiab, need katkestab või vastupidiseks pöörab.
Pärast mitmeid viimaste aastate algatusi ja mu esimest teatist selle teema kohta 2005. aasta septembris esitatakse käesoleva aasta juulis nõukogule ja parlamendile teatis, milles määratletakse head tavad liikmesriikides ja tehakse konkreetseid soovitusi edasiliikumiseks.
Märkasin, et raportis tehakse komisjonile selles suhtes soovitus.
Oleme viimase kolme aasta jooksul pühendanud aega ja vahendeid selle nähtuse, tema suundumuste, ilmingute ja dünaamika paremaks mõistmiseks.
Oleme teinud neli iseseisvat võrdlevat uuringut, mis nüüd on lõpule viidud.
Oleme saatnud küsimustiku kõigisse liikmesriikidesse ja analüüsime praegu saadud vastuseid.
Oleme korraldanud konverentsi hariduse osatähtsusest radikaliseerumise ärahoidmisel, mis tõi kokku haridustegelasi, usujuhte ja poliitikuid, et ajurünnaku teel uusi ideid leida.
Praegu töötame teatise eelnõu kallal.
Esimesed kolm uuringut - vallandamistegurite, põhjenduste ja mobilisatsioonitaktikate kohta - tulevad heakskiitmisele järgmisel kuul.
Neljas uuring kodanikuühiskonna kaasamise kohta (head tavad) avaldatakse tõenäoliselt umbes kõnealuse teatise heakskiitmise ajal juulis.
Selle peamised tulemused on selleks ajaks juba teatise sisu hulka lisatud.
Liikmesriikidele saadetud küsimustiku analüüs jätkub ja leiab samuti teatises kajastamist.
Seepärast saame nüüd sõnastada oma poliitika probleemi palju sügavama tundmisega.
Meie teatis tegeleb tähtsate küsimustega, nagu vägivaldsete radikaalide kasutatud põhjendused ning radikaliseerumine vanglates ja muudes kergesti haavatavates kohtades.
Räägime samuti hariduse osatähtsusest ning kodanikuühiskonna kaasamisest radikaliseerumise vastu võitlemisel.
Parlamendiliikmed teavad, et kihutustöö osas oleme me teinud ettepaneku muudatuse tegemiseks terrorismivastase võitluse raamotsuses, mis on üks osa eelmise aasta novembris esitatud terrorismipaketist.
Selle dokumendi eesmärk on lisada raamotsusesse rikkumiste kohta paralleelne tekst sellele, mis on Euroopa Nõukogu terrorismi tõkestamise konventsioonis: avalikud provokatsioonid, värbamine ja väljaõpe terrorismiks - sealhulgas Interneti kaudu - ning eriti Interneti-põhised juhendid, kuidas omatehtud pomme valmistada.
Komisjon on kindlalt pühendunud terrorismiohvrite toetamisele.
Oleme 2004. aastast alates demonstreerinud oma toetust finantsabi kaudu arvukatele projektidele, mis olid mõeldud terrorismiohvrite ühingute aitamiseks ja Euroopa kodanike vahelise solidaarsuse tugevdamiseks.
Me kavandame 2008. aastal Terrorismiohvrite Assotsiatsiooni Euroopa võrgustiku loomist, et esindada ohvrite huve Euroopa tasandil ja tugevdada Euroopa kodanike solidaarsust terrorismiohvritega.
Lõpetuseks, et tegelda terrorismiohuga Euroopa tasandil, on absoluutselt vajalik rakendada ülemaailmset ennetamispoliitikat tegurite suhtes, mis viivad radikaliseerumiseni ja värbamiseni, et uurida terrorismi sügavamaid juuri, seejuures terroristlikku käitumist mingil juhul õigustamata.
Džihaadi terrorism jääb suurimaks ähvarduseks demokraatlikele ühiskondadele, sealhulgas tuhandetele miljonitele ausatele moslemitele ELis ja paljudes muudes maailma paikades.
<D>
raportöör. - (LT) Praegu, kui Euroopa Liidu majandus on languses, on väga oluline ergutada majanduskasvu.
Üks Euroopa Liidu majanduse kasvu allikaid on ühisturu laienemine, sest see on endiselt väga killustunud, eelkõige finantsteenuste valdkonnas.
Ettepanek meie ees peaks aitama seda probleemi lahendada ja luua Euroopas ühtne makseala.
Inglise keeles on see Single Euro Payments Area.
Sel dokumendil on juba mõningane ajalugu.
Niipea kui euro kasutusele võeti ja valuutavahetuskursid euroala riikides kadusid, sai selgeks, et välismaksete ja kohalike maksete hinnad on endiselt erinevad.
Sellepärast võeti vastu Euroopa Parlamendi ja nõukogu määrus (EÜ) nr 2560 eurodes tehtavate välismaksete kohta, mis jõustus 2001. aasta lõpus.
Selles sätestati võrdsed teenustasud kohalike, riigisiseste ja välismaksete eest ning see tugevdas seda põhimõtet.
Selle eesmärk oli vähendada tarbijate jaoks hindu ja tagada suurem konkurents makseteenuste turul.
Selle määruse rakendamine vähendas maksete teenustasusuid: näiteks 100eurone välismakse maksis Euroopa Liidus keskmiselt 24 eurot, aga nüüd maksab 2,50 eurot.
Teisalt ilmnesid dokumendis mõned puudujäägid.
Sellepärast otsustati, et seda tuleb muuta.
Dokument meie ees on määruse nr 2560 parandatud versioon.
Mis selles uut on?
Esiteks on välismaksete ja kohalike maksete teenustasude võrdsuse põhimõtet laiendatud otsearveldusele.
Varem see võimalik ei olnud.
Euroopa maksekeskkond muutus, kui loodi ühtne euromakseala ja võeti vastu makseteenuste direktiiv; sellepärast on oluline, et alates 2009. aasta novembrist oleks võimalik kasutada populaarset elektroonilist maksemeetodit - otsearveldust - ka piiriüleselt.
Selle ühtse otsearveldusmudeli loomisele kaasaaitamiseks on määruses sätestatud, et kui maksja ja makse saaja makseteenuste osutajate vahel puudub kahepoolne leping, on kuni 2012. aastani kestva üleminekuperioodi jooksul esialgne minimaalne vaikimisi mitmepoolne vahendustasu otsemaksete korral 0,08 eurot.
Dokumendis on ka kirjas, kuidas parandada tarbijaõiguste kaitset ja kaotada äritegevuse takistused.
Välja on pakutud, et liikmesriigid määravad määruse rakendamise üle järelevalvet teostavad pädevad asutused, kes peaksid tegema ka piiriülest koostööd, et äritegevuse takistusi oleks vähem; nad võiksid ka sätestada suunised selle kohta, kuidas hinnata menetlusi, millega määrata kindlaks, kas põhimõtet järgitakse või mitte.
Muudetud dokumendis on uus ka ettepanek kaotada järk-järgult teatud riikides pankadele pandud kohustus esitada maksebilansistatistikat ja muud menetlused maksebilansistatistika esitamiseks.
Mul on väga kahju, et selles suhtes ei olnud võimalik nõukoguga üksmeelele jõuda, ja praegu on maksebilansiga seotud muudetud ja rakendamise menetlused veel määratlemata.
Euroopa Parlament ja komisjon on teatanud, et kehtestatakse karm tähtaeg.
<D>
(RO) Ühenduse majanduslik areng ja konkurentsivõime sõltuvad tõhusast kaupade veost.
Peame arendama raudteeinfrastruktuuri, merekoridore, sadamate infrastruktuure ja intermodaalsust.
Mere- ja jõesadamate ühendus sisemaa raudtee- ja maanteevõrguga on logistilise infrastruktuuri oluline osa.
Rumeenia ja Bulgaaria astumisega Euroopa Liitu sai ühendus juurdepääsu Mustale merele.
Doonau on nüüd peaaegu täielikult liidusisene veetee.
See annab Euroopa kaubaveole uued võimalused.
Siiski rõhutan ma, et tõhus kaubavedu vajab kõigi transpordiliikide tasakaalustatud kasutamist, liiklusummikuteta liiklust, menetluste lihtsustamist, õiguslikku stabiilsust, investeerimist logistikasüsteemidesse ja intelligentseid transpordisüsteeme (näiteks Galileo), kuid eelkõige kaubaveo ohutuse tagamist.
Kaubaveo parandamiseks ei kasuta liikmesriigid täielikult ära selliseid programme nagu Naiades ja Marco Polo.
Siiski juhin ma komisjoni tähelepanu takistustele, millele mõned kaubaveoga tegelevad ettevõtted põrkuvad, ja ma viitan sellega Rumeenia ettevõtetele, kes peavad läbima teatud liikmesriikide territooriume.
<D>
raportöör. - (DE) Härra juhataja, daamid ja härrad, ma olen tõesti väga tänulik kõigi panuse eest käesolevasse arutellu.
Minu arvates on saanud selgeks üks asi: me tahame bürokraatiat vähendada ja kergendada Euroopa väikeste ja keskmise suurusega ettevõtjate halduskoormust seoses HACCP eeskirjade rakendamisega.
Nüüd sõltub meist, kas me väljendame oma soovi, hääletades õigete muudatusettepanekute poolt, see tähendab muudatusettepaneku 10 poolt, milles me oleme komisjoni ja nõukogu eesistujariigi esindajatega kokku leppinud.
Kõnealuses muudatusettepanekus sätestatakse selgelt ja ühehäälselt, mida me tahame saavutada.
Nii saame väga hõlpsalt, 2006. aastal vastuvõetud eeskirjadele tuginedes edasi minna.
Me tahame anda ametiasutustele ja toiduainete sektoris tegutsevatele ettevõtjatele menetluse, mis võimaldab neil kiiresti reageerida.
Nagu ma ühes oma tänases varajasemas kõnes rõhutasin, tekivad raskused seoses ettevõtete litsentsimisega 2009. aastaks.
Me peame saatma selge sõnumi.
Tahame vähendada bürokraatiat ja säilitada hügieenistandardid.
Kõnealuses ettepanekus neid ei kahjustata.
Minu arvates annab see sõnum edasi parlamendi soovi.
<D>
kirjalikult. - Härra juhataja, lugupeetud nõukogu ja komisjon, daamid ja härrad, areneva üleilmastumise tulemusel muutub üha enam riike demokraatlikuks ning järgib üleilmse vabakaubanduse põhimõtteid.
Järelikult illustreerib see Euroopa rahupoliitikat ja demokraatiat, mis on kestnud juba pool sajandit.
Teisest küljest jällegi näitab asjaolu, et mõningatel riikidel on rahvusvahelises kaubanduses ebaseaduslikke võtteid kasutades eeliseid, et põhiseaduslikud muutused on järkjärgulised ning neid ei ole võimalik otsemaid täiuslikult rakendada.
Just seetõttu peab Euroopa püüdlema jätkuvalt demokraatiatavade edendamise ning tugevdamise poole.
Euroopa toimetulek üleilmses konkurentsis sõltub meist endist.
Olles koostanud parlamendi raporti üleilmastumise kohta, tean, et probleemide olemasolu on tunnistatud, ning et nüüd on aeg hakata tegutsema.
Peame arvestama asjaoluga, et õitseng, milles elame, peab kestma ka meie lastelaste ajal, ning vahepeal peavad maailma teisedki rahvad jõudma elujärjega samale tasemele.
Kas tulevikus on piisavalt energiat?
Kas elutingimused on ikka kõlblikud?
Just neid proovikive püütakse Euroopa energiapoliitika ning vähem süsihappegaasiheiteid tekitava majandusega lahendada.
Peame tagama, et igal inimesel Euroopas, hoolimata tema päritolust ja olukorrast, ning igal ettevõttel, olenemata selle suurusest ja registrisse kantud asukohast, on võimalus oma andeid ja parimaid oskusi täiustada.
Just selles perspektiivis peituvad võrdsed võimalused, teadmuspõhise ühiskonna ülesehitus, innovatsioonipoliitika ning Euroopa väikeste ja keskmise suurusega ettevõtete põhimõte.
Peame digitaalajastusse ümber lülituma, rakendades e-kaasatust igas valdkonnas ning kõikide inimeste puhul.
Lühidalt öeldes on kõik tööriistad valmis, peame neid lihtsalt kasutama.
Asugem tööle!
<D>
komisjoni liige. - (FR) Proua juhataja, raportöör, daamid ja härrad, tahan tervitada parlamendi tööd seoses ettepanekuga muuta Euroopa Koolitusfondi asutavat määrust, eriti aga soovin tänada tööhõive- ja sotsiaalkomisjoni ning selle raportööri hr Lehideux'd.
Nagu teada, loodi Euroopa Koolitusfond 1990. aastal toetamaks PHARE välisabiprogrammide rakendamist kutsekoolituse alal.
Hetkel hõlmab selle reguleerimisala endiseid TACISe, CARDSi ja MEDA programmide riike.
Euroopa Liidu poliitika hariduse ja koolituse ning välissuhete alal on edasi arenenud, seega tuleb Euroopa Koolitusfondi määrust täiustada, võtmaks neid arenguid arvesse.
Selle tulemuseks on komisjoni ettepanek, mille kallal te olete töötanud.
Meie ettepanek ei näe ette uut laadi tegevust koolitusfondile.
Eesmärk on määratleda eelkõige fondi ülesanded selgemini laiemast teemavaldkonnast lähtudes, mis hõlmab inimressursi arengu põhimõtet, eriti aga elukestvale õppele suunatud haridust ja koolitust.
Kooskõlas ELi uute välissuhteid käsitlevate õigusaktidega laiendatakse ettepanekuga fondi geograafilist reguleerimisala.
Selles uues kontekstis tuleb fondi ülesandeid kohandada, juhindudes jätkuvalt selgelt kindlaks määratud prioriteetidest.
Olen tänulik Euroopa Parlamendile, et see on komisjoni ettepaneku positiivselt vastu võtnud.
Tänu kolme institutsiooni vahelisele heale koostööle oleme suutnud leida kõiki kolme osapoolt rahuldavad lahendused isegi sellistele tundlikele küsimustele, nagu seda on juhatuse koosseis ning viisid, mil moel Euroopa Parlament saab anda edasi oma spetsiifilisi teadmisi.
Seetõttu aktsepteerib komisjon kõhklusteta eelmisel nädalal konstruktiivse kolmekõne tulemusena valminud konsolideeritud teksti.
Lubage mul oma kolleegi Jan Figeli nimel lõpetada, rõhutades meie koostöö edukuse tähtsust, kuna see võimaldab Euroopa Koolitusfondil saada õigeaegset kasu uuest õiguslikust alusest ning seetõttu pakkuda endisest tõhusamat abi kasusaajariikidele, mis endastmõistetavalt ongi selle tegevuse eesmärk.
<D>
(CS) Härra juhataja, daamid ja härrad, lubage esitada märkused kahe punkti kohta proua Thomseni raportis.
Kohe alguses on raportis öeldud, et: a) "tavapärased energiaallikad on otsa lõppemas"; b) "kogeme suuremat sõltuvust impordist" seoses energia toorainetega; ja c) "kliimamuutusi [mille puhul teadlased ennustavad] hirmutavaid tagajärgi ... elanikele".
Esiteks sooviksin märkida, et ELi riikide suurenev sõltuvus energiatoorainete impordist on ainuke ühemõtteline tõsiasi, milles pole kahtlustki.
See on tõesti tõsine poliitiline probleem.
Seda ei saa siiski lahendada, andes ühepoolse eelistuse niinimetatud taastuvatele energiaallikatele.
Lahendus peab olema palju komplekssem.
Seepärast soovin rõhutada mõningaid aspekte, mis on minu arvates kõnealusest raportist puudu.
Esiteks on liikmesriigid üksikuna vastutavad nende energiapoliitika eest ja vastava õiguse eest omada oma energiatarbimise struktuuri.
Teiseks ei rõhutata raportis kuidagi seda, et meie kasutuses olevate piiratud vahendite majanduslik kulutamine on vajadus ning ma rõhutan sõna "majanduslik", kui ma räägin selliste vahendite kulutamisest.
Samuti pean vajalikuks, et Euroopa Liit teeks koostööd Ameerika Ühendriikidega, sealhulgas kooskõlastaks oma poliitikaid nende maade osas, mis ekspordivad energiatooraineid.
Lõpetuseks ei mainita raportis tuumaenergia tähtsust.
Minu teiseks punktiks on see, et eeldused, millele raport tugineb, st et tavapärased energiaallikad on peagi otsa lõppemas ja et kliimamuutusel on inimkonnale kohutav mõju, on vaieldavad.
Me ei tohiks neid käsitleda vastuvaieldamatute tõsiasjadena.
<D>
kirjalikult. - Laste ekspluateerimine mis tahes viisil on lubamatu.
Lapsed on iga ühiskonna tulevik, kuid samas ka selle kõige haavatavam rühm.
Seetõttu on poliitikute esmane kohustus kaitsta lapsi mis tahes ärakasutamise eest, eelkõige vabastada nad seksuaalse ärakasutamise riskist.
Tervitan soojalt laiaulatuslikku raportit, mis kutsub kõiki liikmesriike üles kõne all olevat probleemi ülima tõsidusega käsitlema.
Toetan üleskutset seitsme liikmesriigi osas, kes ei ole veel allkirjastanud Euroopa Nõukogu konventsiooni, mis käsitleb laste kaitsmist seksuaalse ekspluateerimise ja seksuaalse ärakasutamise eest.
Veelgi enam, ühinen ka üleskutsega kõigile liikmesriikidele allkirjastada, ratifitseerida ja rakendada meie laste kaitsmiseks kõik asjaomased konventsioonid.
Konventsioonide allkirjastamine ja ratifitseerimine kindlustab arengule siiski üksnes raamistiku.
Vaja on praktilist tegevust, sest üha rohkem leidub tõendeid laste seksuaalse ärakasutamise kohta.
Lapsed peavad üles kasvama turvalises keskkonnas, mille eest vastutavad esmalt nende vanemad.
Õhutades liikmesriike oma tegevusi koordineerima, toetan ma ka ideed moodustada kadunud laste teavitamissüsteemi, mis parandaks selleteemalist koostööd Euroopas.
<D>
(RO) Süsinikdioksiidi geoloogilise ladustamise teema puhul arutame me võimalust seda uut tehnoloogiat algetapis katsetada.
Algetapis kavatseb komisjon rakendada 12 pilootprojekti.
Nõukogu on teinud ettepaneku eraldada näidisprojektide rahastamiseks 300 000 000 saastekvooti.
Parlament on nõudnud selle uue tehnoloogia kasutusest keskkonnale ja inimeste tervisele põhjustatud ohu vähendamist, range õigusliku raamistiku loomist süsinikdioksiidi geoloogilise ladustamise projektide katsetamisele ja edendamisele ning näidisprojektide rahastamise sätestamist.
Ma usun, et nende ladustamiskohtade ohutus on äärmiselt tähtis.
Siiski on ohutuse tase süsinikdioksiidi transportimisel neisse kohtadesse samavõrd tähtis.
Kõigi liikmesriikide pädevad asutused peavad süsinikdioksiidi lekke puhuks rakendama hädaolukorras evakueerimise kavad.
Lisaks tuleb vastu võtta erimeetmed nende kohtade sulgemise puhuks.
<D>
(DE) Austatud president, daamid ja härrad, kes peaks reguleerima keda ja kuidas?
See on üks vastuolulisimaid küsimusi G20 tippkohtumisel.
Isegi kui ollakse üksmeelel selles osas, et tagasipöördumine finantsturu ohjeldamatu arengu juurde on võimatu, siis reguleerimise meetodid ja ulatus on ikka tuliste vaidluste teemaks.
Endiselt on võimalik leppida kokku omakapitali eeskirjades, reitinguagentuurides, ehk isegi tuletisinstrumentide ja nende litsentsimisega seotud küsimustes, kuid vaidlema jäädakse ebaausa konkurentsi, maksude ja kontrolli küsimustes.
Vaidlused preemiate üle ja selle üle, kas Euroopa vajab Tobini maksu, jäävad.
Ehk teisiti öeldes, eurooplastena peame tegema ära oma kodutöö, olgu G20 tippkohtumise tulemus milline tahes, ja komisjon on õigel teel, kui ei looda ainult sellele.
Meie moto peab olema: mitte ükski finantsturul tegutseja, mitte ükski finantstoode ega finantskeskus ei tohi tulevikus olla ilma järelevalveta.
Päevakorral on siiski ka globaalmajanduse taastamine.
Ei saa jätkata vanaviisi ja tasakaalustamatult USA ja suurte tööstusriikide hüvanguks.
Peame pühenduma sellele, et maailmas ei oleks vaesust ja nälga, ning G20 tippkohtumine peab selleks uue hoo andma.
Lisaksin siinkohal ühe väikese küsimuse, mida peale volinik Almunia keegi pole siiani käsitlenud.
Euroopa peab järgima stabiilsuse ja majanduskasvu pakti, mitte seda maha matma.
Ainult tänu sellele paktile, tänu sellele, et me seda muutsime ja elus hoidsime, ainult tänu sellele oli üldse võimalik see, et Euroopa oli suuteline tegutsema.
See peaks jääma Euroopa eesmärgiks: vabaneda liigsest võlast kiire väljumisstrateegia abil ning saavutada stabiilne majandus kooskõlas stabiilsuse ja majanduskasvu paktiga, nagu me seda teame.
<D>
(PL) Härra juhataja, Roberta Angelilli raport aitab kõigil lastevanematel oma lapsi Internetis saaki varitsevate pedofiilide eest kaitsta.
Me peame meeles pidama, et kogu toetus, mille me Interneti filtrite ja järelevalveteenuse osutajate vormis saame, ei vabasta meid kui lapsevanemaid kohustusest oma lapsi kaitsta ja ohtudest hoiatada.
Mina elan väikses külas, kus inimesed üksteist tunnevad ja on enda ümber toimuvast huvitatud.
Võõras äratab kohe tähelepanu.
Väikses Lõuna-Poola külas oleks kellelgi raske lastega märkamatult kontakti luua, kuid ma söandan öelda, et just sellistes rahulikes ja turvalistes paikades üle kogu Euroopa, kus vanemad vaikselt ajalehte loevad või televiisorit vaatavad, on nende laste magamistubades soovimatu võõras, kes on nendega Internetis kontakti loonud.
Kas meie oleme vanematena abitud?
Ei, me pole seda.
Võib-olla on meie lapsed uudsete tehnoloogiate kasutamisel vilunumad.
Võib-olla on raske neid arvutitest eemale saada.
Kallid vanemad, tegutsege oma laste kaitseks.
Tuletage neile meelde midagi, mida meile õpetati, nimelt seda, et võõrastega ei tohi rääkida.
See on niivõrd lihtne sõnum.
Tänapäeval ei varitse sellised võõrad kooli kõrval, kommikott käes, vaid sisenevad Interneti jututubadesse ja otsivad oma ohvreid sealt.
Nad on ohtlikumad, sest me ei näe, kuidas nad ilma raskusteta ühe lapse magamistoast teise lipsavad.
Peaksime õpetama oma lastele, et võõrastega ei tohi rääkida, ja samamoodi tuleb ka Internetis uks nende nina ees sulgeda.
<D>
(SV) Härra juhataja, Venemaa rünnak Gruusia vastu ei ole üksikjuhtum.
Oleme tunnistajaks Venemaa ja tema naaberriikide suhetes toimuvale paradigmanihkele, millel võivad olla tõsised tagajärjed, kui EL ei tegutse targalt.
Tõtt-öelda oleme teelahkmel, nagu ütles ka minister Jean-Pierre Jouyet.
Mulle valmistab muret, et suur hulk ELi juhte pooldab juba naasmist tavapäraste ELi ja Venemaa suhete juurde.
Nad käituvad, nagu poleks sõda Gruusias olnudki, kuid endiselt on vähemalt 8000 Venemaa sõjaväelast okupeeritud piirkondades.
Etniline puhastus jätkub.
EL peab selgelt näitama, et ta mõistab karmilt hukka Venemaa imperialistliku poliitika, mida Venemaa tõlgendab kui õigust kaitsta "oma” kodanikke iseseisvate riikide okupeerimise teel.
Täna Gruusia, homme Ukraina ja Valgevene.
Kordan seda ka reedesel kohtumisel Vene delegatsiooniga Moskvas.
Kui EL alustab praeguses olukorras Venemaaga tingimusteta läbirääkimisi kokkuleppe sõlmimiseks, siis kiidame me sellega Venemaa tegevuse Gruusias heaks ja anname Venemaale kõik õigused jätkata imperialistlikku poliitikat.
ELil on kohustus aidata ohvreid, mitte ründajaid.
Soovin õnne volinik Benita Ferrero-Waldnerile tema 500 miljoni euro kogumise ettepaneku puhul ja ma loodan, et homne rahastamisteemaline konverents on edukas.
<D>
nõukogu eesistuja. - (FR) Vastuseks neile küsimustele tahan öelda, et olen teiega täiesti nõus.
Võrreldes Kopenhaageniga peaks liit muutma oma strateegiat.
Liidul tuleks oma seisukohta palju rohkem selgitada, tal tuleks rohkem kõneleda nende riikide rühmadega, kelle seisukohad erinevad suuresti meie seisukohtadest, ning ma nõustun teiega, et seos kliimamuutuste ja aastatuhande arengueesmärkide vahel on vaieldamatu.
On selge, et eriti lähemal paaril aastal ei saa me loota samasuguseid jõupingutusi nendelt, kes peavad vähendama oma suurt tööstusbaasi, nagu see on liidus ja arengumaades.
See näib olevat ebapiisav lahendus, kuid see on ka põhjus, miks liit toetab nii palju nn kiire rahastamise põhimõtet, mis kujutab endast arengumaid abistavat rahastamist.
See skeem on väga selgelt mõeldud riikidele, kes ei saa sellist vähendamist endale lubada.
Ma arvan, et see moodustab terviku.
Dialoog ja asjakohased ressursid peaksid andma arengumaadele võimaluse mõelda sügavamalt oma vähendamiseesmärkide üle, eelkõige kasvuhoonegaaside heitkoguse vähendamise üle.
Teema: eesistujariigi töökava - kooli varajane poolelijätmine
Belgia eesistumisaja töökava peatükis "Haridus-, koolitus-, noorsoo-, spordi-, kultuuri- ja audiovisuaalpoliitika” on kirjas, et eesistujariik osutab erilist tähelepanu probleemidele, mis on seotud haridustee poolelijätmisega, ning hariduse ja koolituse rollile sotsiaalses kaasatuses.
Milliseid algatusi täpsemalt on eesistujariik siiani teinud eespool nimetatud kohustuste täitmiseks ning millise ajakava kohaselt kavatseb eesistujariik aasta lõpuni tegutseda?
Kas nõukogul on andmeid, mis tõendaksid, et praegusest majanduslikust olukorrast mõjutatud liikmesriikides teravdab see olukord kooli varajase poolelijätmise probleemi?
<D>
raportöör. - (LT) Tahaksin tänada kõiki kolleege toetuse eest.
Arutelu on näidanud, et pakett on tohutult tähtis, ja me lihtsalt ei saa unustada, kui keeruline oli komisjonil seda koostada ja tagada selle kokkuleppe saavutamine.
Arvan, et peame hindama asjaolu, et liikmesriigid suutsid väga lühikese aja jooksul kokkuleppele jõuda ning et see dokument on parlamendis ja see pannakse hääletusele.
Minu meelest oli väga raske saavutada geograafilist tasakaalu nende projektide rahastamisel ja hinnata elavdamismeetmeid (selle all mõtlen seda, kui palju need mõjutavad makromajanduslikke protsesse ja konkreetseid sektoreid) ning kasutada rahastamiseks mitmesuguseid energia allsektorite projekte.
Seega arvan, et praegune ülesehitus peab tooma tulemusi, ja täna oli mul väga hea meel kuulda volinik Piebalgsi ütlemas, et konkursikutsed avaldatakse enne mai lõppu.
See näitab, et tegutseme piisavalt strateegiliselt ja mõistame kogu teema tundlikkust.
Arvan, et see pakett on väga oluline ka selles mõttes, et investeerimisprotsessid aeglustuvad Euroopa Liidus majanduskriisi ajal märkimisväärselt ning see pakett on väga hea ajend ja signaal nii liikmesriikidele kui ka energiaettevõtetele, et investeerimist jätkata, nii et saavutataks meie Euroopa Liidu energeetikaalased strateegilised eesmärgid.
Tänan veel kord kõiki toetuse eest ning palun teil hääletada selle paketi poolt ja toetada seda.
<D>
Härra president, sooviksin öelda nõukogu eesistujale: milline suurepärane tippkohtumine.
Ma ei ole kunagi kahelnud, et te selle ellu viite, kuid üks asi on mitte kahelda ja teine asi seda ellu viia ning teie tegite seda.
Palju õnne.
Ma ei tea, kas kolleegid teavad: see on ajalooline pöördepunkt.
Esimesel päeval saime tõelise maailma uue asutamislepingu.
Ma tean, et kõik siinsed maksimalistid ei pea seda just kõige ilusamaks asutamislepinguks, ent tõeline maailm ei ole samuti kõige ilusam maailm, mida on võimalik saavutada.
Seega vajate tõhusat asutamislepingut, selgete väärtustega asutamislepingut - ja selle olete te saanud.
Teisel päeval, mu sõbrad, saime juhised - esimesel päeval asutamislepingu, teisel päeval juhised -, mis käsitlevad seda, mida inimesed meilt ootavad: tõelist maailma.
Teisel päeval ütlesite, et soovime, et Euroopa liikumine globaliseerumise suunas oleks inimlikum, palju kaasahaaravam ja see põhineks meie sotsiaalse ühtekuuluvuse väärtustel.
Te ütlesite, et Lissaboni protsess ei ole ainult vähestele mõeldud protsess, vaid suunis Euroopa Liidu välispoliitilise sihi kohta, mille kohaselt ei ole eesmärk olla maailma kõige tugevam majandusjõud, vaid mõista, et maailm on ühtekuuluvam üksnes siis, kui see põhineb sotsiaalsel turumajandusel.
Seda soovin täna teile rõhutada.
Soovin tänada eesistujariiki mitte ainult esimese päeva, vaid samuti teise päeva eest, kuna teisel päeval jõuti järeldusele, et käesoleva Euroopa Liidu näol pole tegu turuühiskondadega.
Tegu on sotsiaalsete turumajandustega, mis tähendab, et oleme favoriidid sotsiaalsete teemade ühendamisel majanduse konkurentsivõimega.
Hästi tehtud, eesistuja ja sõber, kui ma nii võin öelda, sest sellega jõuan kolmanda ja viimase sõnumini.
Andkem eesistujariik Portugalile selle viimane tippkohtumine detsembris, mille käigus eesistuja mitte ainult ei allkirjasta asutamislepingut, vaid mille käigus meie kinnitame, et Lissaboni protsess viidi hästi läbi.
Seega asugem tegutsema.
Liigutagem endid.
Seda inimesed meilt ju ootavad.
<D>
Härra juhataja, praegu arutatav olukord on ilmne tõestus sellest, et mõnikord on lihtsam saavutada üksmeel ja poliitiline kokkulepe piiride avamise kohta, kui ületada tehnilised probleemid.
Uute liikmesriikide ühinemine Schengeni alaga 23. detsembril 2007 oli nende riikide kodanike jaoks suur sündmus.
Tean seda, sest olen Poolast.
Ka minu riik sai sellest osa ja meil väärtustatakse väga piiride avamist, sest see tähendas, et kadus viimane diskrimineeriv asjaolu, mis eristas meid Euroopa Liidu vanadest liikmesriikidest.
Samuti asub Frontex minu riigis.
Ma tean, et härra Barrot on käinud Poolas, kus ta pidas Frontexis kõnelusi ja külastas ka seda osa Euroopa Liidu välispiirist, mille eest Poola vastutab.
Ma tean, et tegelikkuses ei ole selle piiri valvamisega tõsiseid probleeme ja piir on kaitstud.
Kuid meil on probleeme tehniliste küsimustega, mille lahendamine muutub üha enam poliitiliseks probleemiks, nagu kolleeg proua Roure mainis.
Nõustun temaga täielikult.
Kui siiski esinevad tehnilised probleemid ja raskused, siis arvan, et igal ELi institutsioonil on kohustus pöörduda selle organi poole, kes SIS II rakendamisega nii kaua viivitas.
Kahju, et seda pole tehtud ja et läbipaistvus selles küsimuses on pisut sunnitud.
Leian, et kui tuleb lahendada kodanikele tähtsaid probleeme, ei saa Euroopa Parlament nõustuda temast sõltumatult astutavate sammudega või tema eiramisega, eriti juhul, kui tegemist on julgeolekuküsimusega.
Lõpetuseks soovin teha pisikese märkuse.
Kui tekivad probleemid ja Hewlett-Packard ei suuda tehnilisi probleeme ületada, siis pidage meeles, et meil Poolas on suurepäraseid spetsialiste, noori inimesi, kes on imetlusväärsed infotehnoloogid ja keda tunnustatakse kogu maailmas.
Arvan, et neist oleks kasu ja nad suudaksid saavutada soovitud tulemuse oluliselt odavamalt, kiiremini ja paremini.
<D>
(PL) Härra president, sooviksin alustada oma hääle lisamisega nendele siiralt tänulikele häältele, mis kõlasid eesistujariik Portugalile.
On saavutatud märkimisväärne edu.
Euroopa Liit vajas väljapääsu lüüasaamisest ja ebaõnnestumisest, vajas poliitilist mõõdet ning tänu eesistujariik Portugalile ta selle ka sai.
Samuti pean seda äärmiselt tähtsaks, et põhiõiguste harta on nende otsuste osa, ning sooviksin siinkohal lisada, et põhiõiguste harta on kompass, instrumentaarium Euroopa jaoks.
Ma ei suuda isegi ette kujutada, kuidas riik, mis soovib olla osa Euroopa Liidust, võiks samal ajal lahutada ennast sellest, mida peab oma moraali, filosoofiliseks ja poliitiliseks aluseks.
Kriitilisi sõnu rääkis siin minu kolleeg Andrew Duff seoses Briti valitsuse seisukohaga, kes nõudis erandiklauslit.
Mina olen paremal seisukohal.
Poola valitsus, kes palus erandiklauslit Poola inimeste poolt vastu võetud otsuse tulemusena, on jäämas ilma oma võimust.
Sooviksin avaldada siirast lootust, et järgides poliitilist ümberkorraldust, mis toimus minu esindatavas riigis, ja lojaalsusest Poola solidaarsuse traditsiooni vastu järgib Poola põhiõiguste hartat täielikult.
Poola nõustub täielikult põhiõiguste hartaga, ilma mingite eranditeta.
<D>
Proua president, saagi vette tagasi laskmist puudutav skandaal on tekkinud ELi enda süü läbi.
Mitme kalaliigiga püügipiirkondades rakendatakse võimatuid kvoote ja piiranguid, keelatud varude püüki ei ole võimalik vältida ning tulemusena lastakse nad - surnuna - vette tagasi.
Ja seda kõike ajal, mil paljudes maailma osades valitseb nälg.
EL on aastaid nimetatud probleemi üle pead murdnud, kuid pole selle elimineerimiseks ausalt öeldes mitte midagi ette võtnud.
Minu arvates tuleks selline kala lossida; see tuleks müüa kindlaksmääratud hinna eest, mis oleks piisavalt madal, et mitte innustada kalureid seda nimelt püüdma, aga samas ka piisavalt kõrge, et selle lossimine end ära tasuks.
Samuti oleks mõistlik ja õige premeerida selektiivsema kalapüügivarustuse kasutamist.
Aga kohe päris kindlasti ei poolda ma kõikehõlmavat saagi vette tagasi laskmise keeldu, mis oleks lihtsalt veel üheks vahendiks, mille tõttu üha suurem arv meie kalureid oma äri lõpetama peab.
Oleme kõnealusel teemal aastaid mõtisklenud.
Nüüd on viimaks aeg midagi ette võtta.
<D>
kirjalikult. - (RO) Romi päritolu kodanikelt sõrmejälgede võtmise meede ei ole kooskõlas ei Euroopa õigusaktide ega ühegi teise Euroopas inimõigusi tagava õigusaktiga.
Selle meetme puhul toetuti 28. aprilli 2008. aasta direktiivile 2008/380/EÜ, milles sätestatakse sõrmejälgede võtmise võimalus kolmandate riikide kodanikelt.
Sellest olenemata ma mõistan asjaolu, et kõnealune õigusakt kehtiv vaid Euroopa Liitu mittekuulvate riikide kohta; seepärast ei saa meedet sel moel põhjendada.
Põhiliselt tagatakse direktiiviga 2004/38/EÜ kõikide ELi liikmesriikide kodanike vaba liikumine olenemata nende etnilisest päritolust.
Selles tulenevalt võib Itaalia vastu algatada rikkumismenetluse ning Euroopa Komisjon peaks teavitama Itaalia kodanikukaitse korralduse alusel ette nähtud meetme ebaseaduslikust loomust.
Teatud rahvusvahelised organisatsioonid on juba võtnud seisukoha selle meetme kohta.
Euroopa Nõukogu on kindlalt hukka mõistnud sõrmejälgede võtmise algatuse.
Arvan, et Euroopa Parlamendil oleks aeg võtta seisukoht ja vastata kindlalt sellele olukorrale.
<D>
(RO) Euroopa Liidu viimased kaks laienemist on kaasa toonud arvukalt hüvesid nii vanadele kui ka uutele liikmesriikidele, esitades samas ka mitmeid väljakutseid.
Kaks aastat pärast Euroopa Liiduga ühinemist on Rumeenia üks riikidest, millel on olnud kõige vähem edu Euroopa rahalistest vahenditest abi saamisel.
Euroopa rahale juurdepääsu menetlus on üpris keeruline ja arusaamatu.
Struktuurifondid ja Ühtekuuluvusfond pakuvad rahastamist, mis võib hõlbustada majanduse taastumist, seda eriti praegusel kriisiajal.
Sellisel taustal tunnen, et vajame struktuurifondide kättesaadavaks muutmiseks lihtsaid eeskirju, et Euroopa raha jõuaks selle kasutajateni võimalikult kiiresti.
Erilist tähelepanu tuleb pöörata kõigi nende raskuste eemaldamisele, mis takistavad juurdepääsu ühenduse rahalistele vahenditele ja võtavad inimestelt julguse ELi rahalist abi taotleda.
Peame julgustama Euroopa tasandil tehtavaid jõupingutusi, mille eesmärk on lihtsustada eeskirju Rumeenia jaoks ettenähtud rahaliste vahendite kättesaamiseks, et kiirendada nende jaotamist ja kiiret kasutamist.
<D>
(SL) Me oleme näinud ja kuulnud, et kauakestnud kodusõda Sri Lankas on läbi saamas.
Tamili Tiigrid kihutas nende viimasest suuremast tugipunktist välja aga siiski sõjaväeline ülemvõim, mitte poliitiline saavutus ega püsiv lahendus.
Sellises sõjalises lahenduses peituvad aga ohud.
Sellise lahenduse puhul on võitjad ja kaotajad, ning viimasteks on kümned tuhanded kohalikud tsiviilisikud, kes valitsusüksuste hirmus taanduvad või põgenevad.
Lääne-Balkani riikide kogemused õpetavad meile, et sõjaväelisele võidule ja sõjaväelise vaenutegevuse ametlikule lõpetamisele järgneb alati kaotajate või nende väidetavate pooldajate tapmine võitjate poolt.
Võitudele võib järgneda individuaalne ja kontrollimatu kättemaks, kuid sageli järgneb sellele ka organiseeritud tapmine, mida selle läbiviijad püüavad tavaliselt varjata.
Ma ei püüa kedagi enneaegselt süüdistada.
Ma püüan lihtsalt juhtida tähelepanu sellele, et Euroopa Liit peab samuti võtma kohesed meetmed, et tagada rahvusvaheline osalus ja järelevalve kõige kriitilisemal konfliktijärgsel perioodil - perioodil, mis jätab hirmunult põgeneva tsiviilelanikkonna suurimasse ohtu.
<D>
kirjalikult. - (ET) On oluline, et eelseisval talvel teevad liikmesriikide valitsused kõik selleks, et toetada isikuid, kellele energiahindade tõus võib käia üle jõu.
Ka Eestis ennustatakse hinnatõusu, mis võib küündida kuni 30-40 protsendini.
Eriti olen ma mures selle üle, mis mõju avaldavad tõusvad energiahinnad madala sissetulekuga, vaeste ja toimetulekuraskustega rühmadele.
Olen sada protsenti nõus sellega, et liikmesriigid peavad võtma piisavad meetmed, et tagada teenuste taskukohased energiahinnad.
Sealhulgas sihtotstarbeline sissetulekutoetus ja soodustused ning stiimulid elamumajandussektoris kodude energiatõhususe parandamiseks.
Samuti olen täielikult selle poolt, et liikmesriigid peaksid koostama "energiavaesusega” võitlemise tegevuskavasid.
Kõigepealt on vaja defineerida energiavaesus.
Selline definitsioon aitab keskenduda mingile eesmärgile.
Peame tooma kõik inimesed energiavaesusest välja!
Erinevalt näiteks Suurbritanniast on kodus, Eestis, sõna "energiavaesus” päris võõras.
Järjekordne näide eurosõnavarast, mis tahes-tahtmata kasutusse hiilib.
Selle taga on aga päris huvitav mõte, millega peavad tutvuma seadusloojad.
Sihtotstarbelised toetused vanemas eas isikutele, paljulapselistele peredele ja puudega inimestele sellisel kujul nagu Suurbritannias "winter fuel payments”, "cold weather payments” mängivad olulist rolli.
Need meetmed on minu arvates suurepäraseks eeskujuks ka teistele.
Säästmisest räägitakse palju, aga tehakse vähe, kuigi see on kõige kiirem viis midagi muuta.
Mida paremini isoleeritud ja energiasäästlikumad on meie majad, seda vähem peame kulutama toasooja hoidmisele.
Kokkuhoid oleks suur, sest hooned tarbivad näiteks Eestis 40 % primaarenergiast.
Aga siin ei saa lootma jääda iga külmetaja ettevõtlikkusele.
<D>
fraktsiooni PPE-DE nimel. - Härra juhataja, ma võtan sõna erinevates rollides, mitte ainult parlamendi suurima poliitilise fraktsiooni koordinaatorina, vaid ka inimesena, kes täitis selle toimiku arutamise ajal juhtrolli eelmise mandaadi kehtivusajal, ja eelkõige inimesena, kes oma eelmises ametis tegelikult juurutas töönõukogud mitmes erinevas ettevõttes: inimesena, kes põhimõtteliselt usub teavitamise ja konsulteerimise arendamisse ja kes teab, mis toimib ja mis mitte - kindlasti tõelise filosoofia eestvõitlejana.
Volinik, on tõesti ülimalt irooniline, et selline teema - mis käsitleb sotsiaalset dialoogi ja tööstuse kahe poole kokkusaamist - kukub tegelikult esimesel takistusel, sest ETUC keeldub maha istumast ja seda arutamast.
Ma tunnustan teid üritamise eest ja püüete eest ikka veel dialoogi elustada.
Aga kui te väidate, et kui dialoogi ei toimu, võtate õigusaktid sellele vaatamata ikkagi vastu, siis mis motiveerib mõlemat poolt läbirääkimiste laua taha istuma?
Kus on karistus poolele, kes ei olnud valmis laua taha istuma?
Minu arvates - ja ma ütlen seda raske südamega - on teie jaoks, volinik, lahendus see, et kui te "vaatate läbi oma valikuid" õigusloome ettepaneku tegemiseks, peaks see kajastama ka asjaolu, et üks pool oli valmis rääkima ja teine pool mitte.
Lõpuks, arvestades, et maailm globaliseerub üha rohkem ja sellega sammu pidamiseks suureneb ettevõtete ümberkorraldamise vajadus, on töötajate teavitamine ja nendega konsulteerimine otsustava tähtsusega.
Aga mida me näeme?
Sotsiaalse dialoogi läbikukkumist, tõrkeid sotsiaalse partnerluse toimimises, ja just nende inimeste ebaõnnestumisi, kes peaksid olema eestvedajad.
Euroopa ametiühingud on läbirääkimisest keeldudes mitte ainult ise läbi kukkunud; nad on alt vedanud töötajaid, keda nad väidetavalt esindavad.
Kui see küsimus lõpuks parlamenti jõuab, peame Euroopa Parlamendi liikmetena tagama, et meie ei ebaõnnestuks.
<D>
kirjalikult. - (DA) Käesoleva ettepaneku eesmärk on komisjoni väitel parandada ettevõtluse raamtingimusi ELi siseturul.
Ettepanekuga püütakse seda saavutada, andes ettevõtetele võimaluse vabalt valida ELi liikmesriik, milles registreerida oma asukoht, olenemata sellest, kus tegevus tegelikult toimub, ja olles kohustatud järgima vaid selle riigi seadusi, kus asub registrijärgne asukoht.
See avab tee ELi liikmesriikides raskesti kätte võidetud töötajate õigustest möödahiilimiseks.
Tõde on spetsiifiline.
Lubage mul olla spetsiifiline.
Taani äriühing, mille registrijärgne asukoht on Kopenhaagenis ja kus on 35 töötajat, on Taani õiguse kohaselt kohustatud aktsepteerima seda, et töötajad nimetavad oma esindajad ettevõtte juhtkonda.
See tagab selle, et töötajad saavad ülevaate ettevõtte seisundist ja tulevikust.
Kui esitatud ettepanek võetakse vastu muutmata kujul, siis saab kõnealune äriühing ennast lihtsalt registreerida Soomes asuva Euroopa osaühinguna.
Ühtäkki on vaja 150 töötajat selleks, et nimetada juhtkonda töötajate esindaja.
Enamikus teistes liikmesriikides on olukord veelgi hullem.
Vahest komisjoni ettepanek edasiste läbirääkimiste käigus pisut paraneb.
Võib-olla ei kujune lõplikult vastu võetud tekst nii kehvaks.
Igal juhul peaksime esitama endale küsimuse "Miks?".
Miks esitab komisjon ikka ja jälle ettepanekuid, mille ainus eesmärk on vähendada töötajate õigusi?
Kas asi võib olla selles, et ELiga on midagi põhimõtteliselt valesti?
<D>
(CS) Härra juhataja, annan oma hinnangu asjaolu valguses, et sõnu "liiga vähe liiga hilja” on sotsiaalpaketti hinnates liiga palju kordi välja öeldud: mägi on sünnitanud hiire.
Minu küsimus on: "mida te neli aastat tegite?”
Olete esitanud vastuvõetamatuid ettepanekuid, mille kulminatsiooniks on nõukogu ja komisjoni poolt niivõrd kõrgelt hinnatud tööaja direktiiv.
Tulemusena pole muud valikut, kui lugeda esitatud sotsiaalpaketti, hoolimata mõningatest positiivsetest aspektidest, propagandaks, mille eesmärgiks on kleepida sotsiaalse Euroopa silt Komisjoni etteotsa.
Enamikku ettepanekutest pole vaja üldse arutada, niisiis pole see midagi enamat ühekordsest virvendusest.
On üpris lihtne kuulutada, et ühisturg on rahvale ning rahvas pole turu jaoks ning et kui turul tegutsevate ettevõtete käitumisele sätestatakse õiguslikult siduvad eeskirjad, siis on vajalik kehtestada miinimumeeskirjad ELi töötajate positsiooni kohta, miinimumpalk, mis sätestatakse protsendina keskmisest palgast kõigis liikmesriikides, sama kohtlemine ja samad palgad töötajatele, kes töötavad muudes riikides kui nende päritoluriik.
On piisav kinnitada, et liit peab kinni Rahvusvahelise Tööorganisatsiooni konventsioonidest, mis sätestavad maksimaalse tööaja, ametiühingute vabaduse ning kollektiivlepingute sõlmimise vabaduse.
Liikmesriikidevaheline konkurents küsimuses, kellel on madalaimad maksud ja palgad ja väikseim läbipaistvus ametiühingute seisukohalt, jätkub omasoodu ning avatud kooskõlastusmeetod on lihtsalt järgmiseks ebatõhusaks viisiks, kuidas tegeleda millegagi, millega keegi tegeleda ei soovi.
Nendele, kes kritiseerivad eesistujariik Prantsusmaad, sooviksin ma öelda: "Oodake, kuni eesistujariigiks saab Tšehhi.
Te pole veel midagi näinud.”
Paar nädalat tagasi kasutas president vetot diskrimineerimist keelava õigusakti suhtes, öeldes, et see on tarbetu.
<D>
- (ES) Euroopa Parlamendi Hispaania sotsiaaldemokraatide delegatsiooni juhina tahan öelda, et pooldan sotsiaaldemokraatide ja demokraatide fraktsiooni esimehe sõnu, mida toetab ka Euroopa Rahvapartei (kristlike demokraatide) fraktsiooni esimees.
Teen seda kahel põhjusel.
Esiteks seetõttu, et niipalju kui mina aru saan, näitab Euroopa Parlament üles oma isiklikku solidaarsust Aminatou Haidari ja tema taotlustega selles ohtlikus olukorras, mis on tekkinud pikaajalise näljastreigi tagajärjel.
Teine põhjus on see, et ma usun, et parlament asub kindlale seisukohale, mis toetab Hispaania Kuningriigi valitsuse juhitud jõulist mitmepoolset diplomaatilist ponnistust.
Tegemist on ju selle riigi valitsusega, mille territooriumil Aminatou Haidar praegu viibib.
Samuti juhib see valitsus riiki, kus leiab aset näljastreik, mis Aminatou Haidari enda kinnitusel ei lõpe enne, kui ta pöördub tagasi Hispaania võimu alt välja jäävale territooriumile.
Seega toetan praegusi diplomaatilisi püüdlusi ja leian, et parim valik oleks mitte võtta vastu resolutsiooni, mis võib nurjata ükskõik milliste mõne järgneva tunni jooksul toimuda võivate läbirääkimiste edu...
(Juhataja katkestas kõneleja.)
<D>
kirjalikult. - Oleksin soovinud, et raport oleks lähemalt käsitlenud orbude ja puuetega laste olukorda Rumeenia ja Bulgaaria, kõige uuemate ELi liikmesriikide hooldeasutustes.
Enne nende riikide liitumist ELiga tunti suurt muret hooldeasutuste orbude ja puuetega laste hooldenormide kohta.
Võib-olla saaks järgmine sellist laadi raport seda teemat üksikasjalikumalt käsitleda.
Üldisemast aspektist rääkides avaldasin oma mõtteid raport kohta eelmise kuu arutelu käigus.
Olen mures selle pärast, et meie inimõiguste kultuur on nakatunud absolutismist ning kui me flirdime kurjategijate ja terroristide õigustega, siis tegelikult õõnestame kõikide teiste õigusi.
Täpsustavalt mainin ka seda, et minu arvates pole abordi ja rasestumisvastasuse teemad Euroopa Liidu teemad, vaid neid tuleks reguleerida vastavate seadustega liikmesriikide tasandil.
Samuti olen vastu üleskutsele kuulutada põhiõiguste harta ülimuslikumaks Ühendkuningriigi seadusest, kes on harta määruste erandeid endale välja kaubelnud.
Seetõttu otsustasin antud raporti asjus hääletamisest keelduda.
<D>
Härra juhataja, ma tervitan kauaoodatud ettepanekut diskrimineerimisvastase paketi valmimise kohta, mis tähendab, et me võime lõpuks ometi lõpetada õiguste hierarhia.
Euroopa Liit, kus mõned eurooplased on teistest võrdsemad, on läbi kukkunud.
Ma nõustun täielikult Gérard Deprezi tarkade sõnadega: direktiiv vajab olulist parandamist.
See sisaldab liiga palju möödahiilimisvõimalusi, mille tulemusena võidakse senine diskrimineeriv tegevus seadustada, mitte lõpetada.
Perekonnaõigus ja avalik kord kuuluvad riiklikku pädevusse ja jäävadki sinna, kuid praktikas kasutatakse - või väärkasutatakse - neid ettekäändena diskrimineerimiseks, peamiselt homoseksuaalide diskrimineerimiseks.
On häbiväärne, et komisjon paistab sellele läbi sõrmede vaatavat.
Usuvabadus on põhiõigus, mida ma kavatsen raevukalt kaitsta, kuid tegemist on üksikisiku õigusega: tegemist ei ole teatud rühmade kollektiivse õigusega, mis annaks neile õiguse diskrimineerida ja õigust mitte kohaldada.
Lõpetuseks sooviksin lisada, et irooniliselt tundub, et kõnealuse paketiga pakutakse kõrgemat kaitset kõikidel muudel alustel diskrimineerimise vastu peale soolise diskrimineerimise.
Lõhe soolist diskrimineerimist käsitleva direktiivi ja kõnealuse direktiivi vahel tuleb kaotada.
<D>
Härra juhataja, volinik, mind rõõmustab, et me seda arutelu peame.
Muidugi on meil nende mõlema riigiga intensiivsed suhted, kuid sooviksin rääkida eriti Mehhikost.
Arutelul rahvusvahelise kaubanduse komisjonis pidasime eriti tähtsaks arutada küsimusi, mis mõjutavad meie valdkonda.
Meie seisukohalt on iseäranis tähtis, et me taaskord vabakaubanduslepingut tugevdaksime.
Kui vaadata arve, siis on näha, et ehkki meie kaubandus on viimastel aastatel kindlasti intensiivistunud, eksisteerib endiselt märkimisväärne nõudlus, ja et meil - ja Euroopa poolel - on turule juurdepääsu osas endiselt märkimisväärseid piiranguid.
Paluksin siiralt teid, volinik, taas teha kõik mis võimalik, et veel analüüsida olukorda koos oma pädevate kolleegidega ja seal, kus esinevad probleemid, need piirangud tõesti kaotada.
Meile on täiesti mõistetamatu, et ühest küljest räägitakse strateegilistest partnerlustest selliste oluliste Ladina-Ameerika riikidega ja siis, teisest küljest, peame endiselt võitlema selliste absurdsete turupiirangutega.
Mõnikord, muidugi, on neil mõte, kuid reeglina pole nad tegelikult üldse kasulikud.
Oleksin teile ja komisjonile väga tänulik, kui me selle probleemi lahendatud saaksime.
Teine teema, mis minu arvates on tähtis, on see, et ülemaailmsete rahvusvaheliste suhete kontekstis peaksime me samuti tõeliselt andma Mehhikole staatuse, mida ta väärib.
See on muidugi eriti seotud siiani väga hapra kokkuleppega G20 osas.
Meie delegatsioon on kirjutanud kirja, mille saatsime ka teile, milles palume, et ka Mehhiko istuks G20 laua ääres ning et see oleks alaline kokkulepe ja mitte lihtsalt lühike külastus.
Minu viimane palve on, et te osaleksite meie delegatsiooni koosolekul 30. ja 31. märtsil; Ma tean, et te ei saa isiklikult kohal viibida, kuid te võiksite korraldada, et tuleks keegi teie haldusalast, kui saabuvad härra Guadarrama, härra Buganza ja härra Green, kes juhivad Mehhiko delegatsiooni, et nad tõesti tunneks, et komisjon väärtustab delegatsiooni ja selle külaskäiku.
<D>
esitaja. - Hr juhataja, meie fraktsioon toetab tugevalt resolutsiooni ettepanekut Perwez Kambakhshi kohta, kuigi ma ei ole kindel, kas ma kõigega nõustun, mida eelkõneleja ütles.
Sellegipoolest tahaksin ma juhtida tähelepanu teisele noorele mehele, kelle elu on samuti praegu ohus, Mehdi Kazemile, kes on pärit Iraanist, kus asja saaks parandada Suurbritannia valitsus.
Paljud meist loodavad, et siseminister Jacqui Smith sekkub nüüd uute tõendite valguses.
Euroopa Parlament on võtnud vastu palju resolutsiooni ettepanekuid, milles on mõistetud hukka inimõiguste olukord Iraanis.
Usume, et Iraan on ohtlik riik homoseksuaalide jaoks.
Oleme näinud laipu rippumas kraanade otsas, teame, et seal on ohtlik ja paljud meist usuvad, et selle noore mehe jaoks on see eriti ohtlik.
Osad on öelnud, et tema naasmine oleks ohutu, kui ta käitub diskreetselt.
Ma julgeksin väita, et "diskreetne” käitumine Iraanis on midagi hoopis muud kui see, mida me selle all oma liikmesriikides mõistame.
Küsimus on hoopis selles, et paljude jaoks on teatud riikides, olgu nad siis Iraanis, Jamaical või mujal, geiks olemine kuritegu ja nad on ohus.
Meie fraktsioon on väga kriitiline Dublini konventsiooni suhtes, mis antud juhtumi puhul on oluline, sest teame, et liikmesriikides koheldakse varjupaigataotlusi ikka veel väga erinevalt ning isegi selle menetluse alustamine võib olla väga keeruline.
Oleme näinud olukordi, kus numbreid peetakse olulisemaks kui elu.
Kaitsmise mõte seisnebki kellegi elu päästmises, kui see on ohus.
Asi ei ole nõuetekohaste menetluste meeldivuses, vaid tulemustes.
Tahame toimivat varjupaigapoliitikat, mis on võimeline parandama vigu ja arvestama uue teabega ning on kõigis liikmesriikides sama kõrge tasemega.
Loodame, et antud juhul näitab Briti valitsus, et see on võimalik.
<D>
fraktsiooni IND/DEM nimel. - (EL) Härra juhataja, Bukarestis toimunud NATO tippkohtumise järellainetus on jõudnud siia parlamenti.
On lohutav, et Euroopa on lõpuks võtnud ühes teda puudutavas küsimuses mingi seisukoha, sest tavaliselt ei olda valmis eriti innukalt seisukohti võtma, kui keegi teine otsuseid teeb.
Seega leian, et kõik pooled, eriti EJMV, on saanud kasuliku õppetunni.
See uus vabariik ei ole veel selgeks saanud Euroopa diplomaatilist praktikat ning pani oma lootused NATO-ga ühinemisele lihtsalt Ameerika Ühendriikide lubaduste ning lapsikute petlike ikkest vabanemise lootuse tõttu.
Euroopa riikide vahelistes läbirääkimistes ei tohiks kunagi olla kohta provokatsioonile ja fanatismile.
Valikud ei peaks põhinema päritolu, naaberkultuuride ja ajaloo näilisel alusel; pigem peaksime tegutsema konsensuse, mõistmise ja eelkõige aususe vaimus, et leida lahendusi, mitte süvendada probleeme.
Positiivne lähenemine toob kasu EJMVle, millel loodetavasti aidatakse ühineda nii NATO kui ELiga.
Kui EJMV keeldub jätkuvalt tunnistamast tema jaoks valitud nime, avastab ta peagi, et tema ühinemise ees on takistusi, sest ta on ise lasknud oma jõupingutustel tühja joosta.
Kui tema jõupingutused praegu tühja jooksevad, võib-olla juhtub see siis ka tema tulevikuga.
<D>
fraktsiooni Verts/ALE nimel. - (NL) Austatud juhataja, lubage mul kõigepealt Anna Hedhi ja Edit Bauerit tänada nende kui kaasraportööride visa töö eest.
See direktiiv käsitleb vastutuselevõtmist, ennetamist ja kaitset inimkaubanduse valdkonnas.
Roheliste / Euroopa Vabaliidu fraktsioon oleks soovinud näha mõnevõrra põhjalikumat tööd, eriti mis puudutab inimkaubanduse ohvrite kaitset.
Ma viitan eelkõige elamisõigusele riigis, kuhu inimkaubanduse ohver on sattunud ja kus ta on ehk päästetud.
Kuidas me tagame, et ohvritel on tõepoolest võimalik uut elu alustada?
Seda küsimust ei ole direktiivis piisavalt reguleeritud.
Me räägime üksnes ajutise elamisloa mingist vormist, kuid pärast elamisloa kehtivuse lõppu ei tea inimkaubanduse ohver, kas ta saadetakse tagasi kohta, kust ta toodi, või mitte.
Seetõttu loodame direktiivi uuestisõnastamisele, et meil oleks võimalik tulla välja mingi lahendusega.
Loodetavasti võimaldab see meil ohvreid tõeliselt abistama hakata.
Teine aspekt, mis tekitab Euroopa Parlamendis tuliseid vaidlusi, on küsimus, kas inimkaubanduse ohvrite teenuseid kasutavaid inimesi tuleks karistada või mitte.
Enamik Roheliste / Euroopa Vabaliidu fraktsiooni liikmed on siiski jätkuvalt seisukohal, et nende inimeste karistamine paiskab inimkaubanduse ohvrid veelgi sügavamasse viletsusse, sest nende tegevus muutub täiesti ebaseaduslikuks.
Mul on hea meel, et direktiiv jätab selles küsimuses liikmesriikidele valikuvõimaluse, kuid ma tahan niisuguste küsimustega tegelevatelt liikmesriikidelt küsida, kuidas me peaksime sel juhul ohvreid toetama?
<D>
kirjalikult. - (RO) On tunnustatud tõsiasi, et pestitsiidide kasutamine ohustab nii inimeste tervist kui ka keskkonda.
Pestitsiidide säästva kasutamise temaatilise strateegia otstarve on vähendada ohte inimeste tervisele ja keskkonnale, mida pestitsiidide kasutamine endast kujutab.
Pestitsiididega töötlemise masinate keskkonnakaitsenõuete ja vastavushindamismenetluse ühtlustamine on eeltingimuseks, et saavutada kogu ELis ühtne keskkonnakaitse tase, kuid ka selleks, et kindlustada tootjatevaheline aus konkurents ning aidata kaasa antud toodete vabale liikumisele ühenduse piires.
Antud masinate õige konstruktsioon ja kokkupanek etendab olulist rolli inimeste tervisele ja keskkonnale avalduva pestitsiidide kahjuliku mõju vähendamises.
Eeldades, et pestitsiidi pihustil on keskmine kasutusiga 12 kuni 15 aastat, hinnatakse, et ühenduses ostetakse iga aasta 125 000 kuni 250 000 uut pihustit.
Tänu suuremale tõhususele kasutavad uutele keskkonnanõudmistele vastavad pihustid vähem pestitsiidi, vähendades seeläbi segamis-, laadimis-, pihustamis- ja puhastamistegevustele kulutatavat aega, rääkimata kasutajale antavatest säästudest, mis korvab teatavate pihustusseadmete hinna igasuguse tõusu.
Seepärast hääletasingi antud raporti poolt.
<D>
fraktsiooni S&D nimel. - (NL) Palusin tungivalt, et küsimust arutataks veel kord täiskogu istungil, mitte ainult seepärast, et asi on tuhandetes töötajates mu koduõues, Flandrias Antverpenis - näete, et paljud Euroopa Parlamendi liikmed võtavad antud küsimuses sõna, vaid iseäranis samuti seepärast, et asi on üleeuroopalises ümberstruktureerimises, mis kätkeb ühe tehase ja tuhandete töökohtade kadu.
Tuhanded inimesed - mehed ning naised ja nende pered - on silmitsi sünge tulevikuga.
Arvan, et täna vaatavad need inimesed Euroopa Liidu poole segunenud lootuse ja hirmuga.
Kas neil on lootuseks põhjust?
Võib-olla.
Sooviksin küsida teilt, volinik ja komisjon, mis teie edasised plaanid on, kuna ma ei tee saladust sellest, et olin äärmiselt pettunud, kui volinik Kroes veel kord täna kordas, et juhul, kui toimik arutelule tuleb, rakendab ta riigiabi eeskirju.
Olen aga samuti pettunud teie tänases vastuses ja seisukohas.
Loomulikult, kui sulgemine teoks saab, peame tagama, et inimestele pakutakse abi.
Ent täna otsime väga teistsugust Euroopa Komisjoni, sellist, mis võtab toimikut südamesse ja etendab poliitilist rolli, mida ta etendama peaks.
Alustada võiks sellega, et nõuab Opeli Euroopa juhatuselt lõpuks ärikava avalikustamist ning täielikku juurdepääsu majanduslikele ja muudele argumentidele, mis otsuse aluse moodustavad.
Lõppude lõpuks, nagu kindlasti teate, on Euroopa juhatus saanud Antverpenis viimastel aastatel väga suurtes kogustes abi ja ressursse nii Flaami kui ka Belgia ametivõimudelt võimaldamaks neil konkurentsivõimeliseks jääda.
Nüüd pühitakse kõik see kõrvale ja ei ole tugevat Euroopa Komisjoni, mis selle suhtes midagi ette võtaks.
Mu teine sõnum, mis on ka väga kindel palve komisjonile, on, et sooviksin näha, et komisjon rakendaks palju selgemaid meetmeid ning teeks tulevikus palju vähem kompromisse, kui tegemist on ümberstruktureerimistegevusega.
Kui kaks ettevõtet ühinevad, tuleb teatada Euroopa Komisjonile, seega miks ei või olla nii ümberstruktureerimise puhul?
Miks ei või komisjon tegevuse ümberstruktureerimisel rakendada samu majanduslikke ja sotsiaalseid kriteeriume?
Ainult siis on olemas selge nägemus nii tööstuspoliitika kui ka sotsiaalse Euroopa seisukohast.
Just seda Sotsiaaldemokraatide ja demokraatide fraktsioon Euroopa Parlamendis nõuabki.
<D>
(FR) Härra juhataja, daamid ja härrad, Eurodaci, mis on Euroopa biomeetriline vahend varjupaigataotlejate jälgimiseks, 2006. aasta tegevust käsitlevas aastaaruandes toodud uusimad andmed näitavad, et alates 2005. aastast on ühe ELi riigipiiri ebaseaduslikult ületanud isikute arv kasvanud 64%.
Selline murettekitav areng tõestab, kui tõendeid on vaja, et Euroopa on jõuetu oma välispiiride kontrollimisel ja kordades kasvava, eriti Aafrikast tuleva, ebaseadusliku sisserände ohjeldamisel.
Raportis sisalduv ainus lohutav sõnum on see, et parlament näib olevat avanud silmad asjaolu suhtes, et Euroopa Liidu territooriumile ebaseaduslikult sisenenud sisserändajate massiline seadustamine ei ole iseenesest lahendus ja ei lahenda ka probleemi.
Hästi, kiitke issandat!
Hoolimata sellest tuli Hispaanial, Belgial, Itaalial ja Madalmaadel esimesena kasutada päästeabinõuna seda ohtlikku seadustamispoliitikat, mis ilmselgelt andis tõuke niiöelda "püüdlemise" nähtuse tekkeks ning enne, kui nad sellest lõpuks teadlikuks said, mõjutas see rändevoogusid Euroopa naaberriikides.
Olgem siiski positiivsed.
Vähemalt oleme algust teinud.
Siiski, kui me tahame tõhusalt võidelda ebaseadusliku sisserändega, siis tuleb kiiremas korras rakendada üks meede: taastada Euroopa Liidu välispiiride kontroll.
Petutrikk Frontex, tõesti tühi kest piisava personali ja varustuseta, mida isegi mõned Euroopa riigid ei toeta, sest nad on ärevil suveräänsuse säilitamise pärast sisserände haldamisel, ei päästa eales Euroopat sellest põrgulikust spiraalist.
Olles allkirjastanud kuritegelikud Schengeni lepingud, võib Euroopa süüdistada vaid iseennast jätkuva ja kasvava sisserändeprobleemi eest.
Ta peab need tühistama ja kiiresti.
<D>
- Härra juhataja, minu arvates on meile esitatud väga oluline raport, arvestades asjaolu, et raportöör, Francisco Millán Mon, suutis tagada sellele väliskomisjonis peaaegu ühehäälse toetuse.
Minu teada ei ole seda varem juhtunud, et kõik fraktsioonid pooldaksid üksmeelselt tugevamat Atlandi-ülest partnerlust.
Tegelikult panin ma tähele, et selles raportis nimetame me seda esmakordselt oma kõige strateegilisemaks partnerluseks.
Meil on ka mitmeid teisi partnerlusi, kuid partnerlus Ameerika Ühendriikidega on Euroopa Liidu jaoks kõige olulisem.
Nagu eelkõnelejad märkisid, on tekkinud teatav uus toon, kuid ma tajun seejuures ka seda, et ameeriklased uurivad, mida Euroopa saaks teha, et olla nende partneriks ülemaailmses süsteemis, ja meie peame mõtlema, mida me oleme võimelised tegema, et sellesse protsessi oma panust anda.
Ma arvan, et tänase arutelu kõrgpunktiks oli see, kui teie, proua volinik, ütlesite, et me ootame strateegilisemat dialoogi, võimalust uurida pikaajalisi suundumusi, nii nagu seda tehakse NIC 2025 aruandes; võimalust vaadata kaugemale tulevikku ja näha, et me saame lähtuda ühisest analüüsist, ja võimalust selle analüüsi põhjal ühiselt tegutseda.
Ma oletan, et see nõuab Euroopa Liidus veidi tööd, võib-olla ka toetust 2010. aasta eelarve raames, et kujundada välja meiepoolne pikaajaline planeerimine - sest praegu mõeldakse komisjonis ja tegelikult ka Euroopa Parlamendis väga vähe pikaajalistest suundumustest, nii nagu seda tehti NIC aruandes.
Seejuures peame me leidma võimaluse luua võrdsemad tingimused eurooplaste ja ameeriklaste osalemiseks neis aruteludes.
Viie viimase aasta jooksul on Brüsselisse saabunud suurel hulgal Ameerika Ühendriikide eksperdirühmi, kes õpetavad meile, mida me peaksime tegema poliitika ühe või teise konkreetse aspekti osas, kuid eurooplastel on väga vähe võimalusi rääkida Washingtonis ameeriklastele meie mõtetest Euroopa poliitika kujundamisel.
Me peame sellele mõtlema ja tagama sedalaadi mõju avaldamiseks vajalikud eelarvevahendid, et anda võrdväärne panus Atlandi-ülestesse aruteludesse.
<D>
Härra juhataja, EuroLati liikmena tervitan ELi strateegilist partnerlust Brasiilia ja Mehhikoga, kes mõlemad on jõulised demokraatlikud riigid.
Lühend BRIC, mis tähistab Brasiiliat, Venemaad, Indiat ja Hiinat, on tugevalt kinnistunud välispoliitika spetsialistide sõnavarasse ja Brasiilia on tegelikult tõusev globaalne jõud.
President Lula on valitsemisel üles näidanud mõõdukust ja olnud stabiliseerivaks jõuks populistlike demagoogide nagu Chávez Venezuelas ja Morales Boliivias esiletõusu vastu.
Praegu annavad Brasiiliale hoobi krediidikriis ja toorainehindade langus.
Mehhikot mõjutab ka naftahindade dramaatiline langus.
Need kaks riiki on nautinud stabiilsust.
Samuti kiidan ma president Calderóni tööd Mehhikos ning ta väärib meie toetust ka oma võitluses uimastikartellide vastu.
Need kaks riiki, mis vastavalt on NAFTA ja Mercosuri liikmed, on piirkonnas oluliseks jõuks ja asuvad võtmekohal meie suhetes Ladina-Ameerikaga.
<D>
kirjalikult. - (PT) Raportis on asetatud eriline rõhk toiduohutuse tagamise aspektidele, pidades silmas tarbijate huve ning peamist nende hulgast, milleks on soov, et toiduained oleksid nii looduslikud kui võimalik.
On hästi teada, et mitte kõik lõhna- ja maitseained, mis toksikoloogilisest seisukohast on ohutud, ei ole tegelikult tarbijatele kasulikud, siit tuleneb vajadus tagada tarbijale õigus teha valikuid.
Maitse- ja lõhnaainetele lubade andmise menetluses on "mõistlik tehnoloogiline vajadus” kombineeritud teiste ELi strateegiatega, nagu võitlus rasvumise vastu, sest liiga tugevate lõhna- ja maitseainete lisamine võib varjata valmistoidu madalat kvaliteeti.
Nõukogul ja parlamendil on erinev seisukoht teatavate lõhnavate omadustega toidu koostisosade kasutamise kohta toidus ja toidu peal, ja nimetatud koostisosade maksimaalsete määrade kohta, mis on sätestatud kolmandas lisas.
Me teame, et põhimõte, mille kohaselt taimede ja vürtside tootjad peavad ümber lükkama iga toote õiguslikul eeldusel rajaneva kahjulikkuse, on vaidlust äratav.
Loogilisem oleks menetlus vastupidiseks muuta.
Nimetatud küsimus on jätkuvalt vaidluste põhjuseks.
<D>
- (LT) Eelmisel aastal koosnes EL raport 104 leheküljest, millest 4 olid pühendatud inimõiguste teemale.
Sellel aastal on need arvud vastavalt 216 ja 10.
Eelmise aasta raportis esitatud fakte nagu põhiõiguste agentuuri väljakujundamine ja parlamendi töö selles sfääris, korrati uuesti.
Sellele vaatamata annab raport üksikasjaliku ülevaate sellest, kuidas meie, eurooplased kaitseme kogu maailma inimeste õigusi.
Ometi ei ole raportis ega resolutsioonis öeldud mitte ühtegi sõna inimõiguste kaitsmisest või vähemalt rikkumisest liidus.
Kas siis ELis ei esine üldse inimõiguste rikkumise juhtumeid, või kui neid esineb, kas me lahendame need tegelikult õiglaselt ja ilma viivitamata?
Minu arvates ei ole kumbki variant õige.
Tundub, et teiste pattudest on kergem rääkida, kui enda omi tunnistada.
Kas me siis pole teadlikud asjaolust, et seadusvastased värbamiskontorid Londonis orjastavad Leedu ja Poola sisserändajad?
Kas me siis ei tea, et "ebaseaduslike isikute" massiline arreteerimine Pariisis toimub president Sarkozy korraldusel?
Mida arvata Roomas võetud õigusvastastest meetmetest rumeenlaste vastu?
Loomulikult võivad kannatanud pöörduda Strasbourg'is kohtusse.
Mitme aasta pärast, kui juhtumite arv kohtus küünib tuhandeteni, õiglus võib-olla taastatakse.
Aga inimeste jaoks, kes on nende juhtumitega seotud, on iga päev ja iga tund väga tähtsad.
Meid on valitud töötama meie inimeste heaks, neid esindama ja nende õigusi kaitsma.
Pöördugem näoga nende poole.
Euroopas peaks iga isik olema kaitstud.
Siis oleme tugevamad ja paremini ette valmistatud, et teisi aidata.
<D>
Proua juhataja, esiteks tahaksin tervitada tänast raportit ja õnnitleda raportööri tehtud töö puhul.
Nõuetele vastavus ja selle rakendmise viis liikmesriikide tasandil on äärmiselt olulised.
Me ei tohi lubada üksteisel - ja igal liikmesriigil - enda tõlgendusega välja tulla.
Kui kuulasite, mida rääkisid pr McGuinness ja hr Graefe zu Baringdorf täna hommikul, siis näete, kui erinev on erinevate liikmesriikide tõlgendus.
Me peame sellest liikmesriikide tasandil õigesti aru saama ja peame tungivalt nõudma, et iga liikmesriik rakendaks seda direktiivi igas liikmesriigis õigesti ja nõuetekohaselt.
Põllumajandustootjad vajavad ja nõuavad vähem kontrolle, mitte rohkem.
Kui kontrollkäik korraldatakse, tuleb enne selle läbiviimist piisavalt ette teatada.
Minu meelest on hullumeelsus trahvida põllumajandustootjaid iga pisiasja eest; seda juba tehakse.
Põllumajandustootjatele tuleks anda ajavahemik kindlakstehtud probleemi parandamiseks, mitte lihtsalt neile öelda, et nad on eksinud ja saavad karistuse.
Põllumajandusettevõtetes on suur vajadus bürokraatia ja tähenärimise vähendamise järele.
Nõuetele vastavusest ei tohi saada süsteem, mis võimaldab põllumajandustootjaid karistada ja nende järele valvata.
Meie töö peaks olema põllumajandustootjaid aidata ja pakkuda nõuandeid, kuidas nad saaksid asju paremini teha.
Nõuetele vastavus võiks olla headuse jõud ja kontrollide teostajatel peaks olema selge ja nõuetekohane väljaõpe ning nad peaksid oma kohustusi teadma.
Jah, härra Graefe zu Baringdorfil on õigus.
Minu talumajapidamises viidi läbi kontroll, mis kestis seitse tundi.
Ainuke asi, mida nad leidsid valesti olevat, oli see, et ühte väikest osa ei käsitletud enam põllumaana ja me olime ehitanud lindla, millest me neid ei teavitanud.
Ma tõesti arvan, et selline väike eksimus - ehitada oma põllumajandusettevõttes lindla ja mitte teatada sellest neile 12kuulise perioodi jooksul - ei ole midagi, mille eest tuleks tegelikult karistada.
Peaks andma võimaluse see nii kiiresti kui võimalik korda ajada.
<D>
fraktsiooni Verts/ALE nimel. - (FR) Hr president, hr nõukogu eesistuja, volinik, daamid ja härrad, ma olen veendunud, et praeguses olukorras peaksime arutama, mida teha.
Ma olen veendunud, et siiani on nõukogu otsustanud ja teinud kõik, mis võimalik, kuigi me võiksime alati norida selle üle, kas riigi- või valitsusjuhtide erakorraline Euroopa Ülemkogu kohtumine ei oleks võinud toimuda kohe, et näidata meie ühtekuuluvust, kuid las see jääda.
Ma usun, et me peame nüüd esitama mõned põhiküsimused.
Kõige põhilisem küsimus on seotud meie seisukohaga Venemaa suhtes, meievahelise koostööga ning sellega, kuidas me kavatseme lahendada need probleemid Kaukaasias, sest on ka Mägi-Karabahhi küsimus.
Edaspidi võime me nüüd olla tunnistajaks alalistele konfliktidele ja president Sarkozy võib seetõttu leida ennast pidevalt sellistest olukordadest.
Ta võiks võtta Kremlis toa ja jääda sinna määramatuks ajaks; see on ka võimalus.
Minu arvamus on järgmine: esiteks, Joseph Daul, kui on teema, mida me ei peaks praegu arutama, siis on see Gruusia ja Ukraina NATOga liitumine.
See on praegu kindlasti kõige idiootlikum mõte, sest see tähendab, et me ei saa poliitilises plaanis edasi liikuda.
Kas Gruusia ja Ukraina liituvad NATOga, kui reformid on läbi viidud?
Võimalik, ma ei ole kindel.
Siiski ei ole see tegelikult tänase päeva oluline küsimus.
Kas te arvate, et kui Gruusia oleks kuulunud NATOsse, siis oleks läinud käiku artikkel 5?
Loomulikult mitte!
Seepärast ei tohiks me rääkida mõttetusi.
Teisest küljest - ja siinkohal ma nõustun Graham Watsoniga -, kuidas me saame kontrollida selliseid tegusid, nagu on president Saakašvili omad?
Me nõustume, et Venemaa tegevus oli vastuvõetamatu, kuid samuti on vastuvõetamatu Gruusia presidendi otsus pommitada linna ükskõik millisel põhjusel!
Provokatsioonile tuleks vastata teisel moel, mitte pommitades.
Tegemist on tõelise poliitilise probleemiga.
Me teeme ettepaneku tegeleda selle poliitilise probleemiga järgmisel viisil: me peaksime pakkuma Gruusiale ja Ukrainale eesõigustega partnerlust kui esimest sammu võimaliku integreerumise suunas.
Integreerumine saab omakorda toimuda siis, kui viiakse läbi alusreform Euroopas jne.
Siiski peaksid meil olema lisaks majanduslikele ja sotsiaalsetele vahenditele ka poliitilised vahendid, et mõjutada vastavaid poliitilisi rühmi.
Euroopa ruumi tulevik tähendab seda, et need riigid on vabad natsionalismist.
Me peaksime vaagima François Mitterrand'i ütlust: "natsionalism on sõda”.
Gruusia natsionalism, Venemaa natsionalism, Abhaasia natsionalism ja Lõuna-Osseetia natsionalism on sõda!
Meie Euroopas peame ütlema, et meie arusaam on sellest mööda minna.
Euroopa arusaama kaudu näitame me ka Euroopa väärtusi, sest kui natsionalism nendes piirkondades jätkub, siis ei leia me kunagi lahendust.
<D>
Meie fraktsioonil - Euroopa Rahvapartei (Kristlike Demokraatide) ja Euroopa Demokraatide fraktsioonil - on hea meel tänase hääletustulemuse üle seoses Catherine Nerise raportiga ehitustoodete ühtlustatud turustustingimuste kohta.
Nõukogult ei olnud võimalik esimese lugemise heakskiitu saada, sest mõned liikmesriigid ei olnud nõus kohustusliku vastavusdeklaratsiooniga.
Tänane hääletus määratleb Euroopa Parlamendi seisukoha mõnel poliitiliselt tundlikul teemal, eelkõige seoses CE-märgisega, mis peaks veenma nõukogu jõudma ühisele seisukohale, millele järgneb Euroopa Parlamendi ja komisjoni heakskiit teisel lugemisel.
Meie fraktsioon - PPE-DE - koos Euroopa Parlamendi Sotsiaaldemokraatide fraktsiooni, Euroopa demokraatide ja liberaalide liidu fraktsiooni ja Roheliste / Euroopa Vabaliidu fraktsiooniga toetas ainult tehnilisi täiendusi tekstile ja oma täiendavate muudatusettepanekutega muutsime siseturu- ja tarbijakaitsekomisjonis vastu võetud teksti nõukogu töötekstiga sarnasemaks.
PPE-DE ei toetanud parlamendikomisjonis läbi läinud muudatusettepanekuid 17 ja 54, sest olime nõus Euroopa Komisjoni ettepanekuga - oleme vastu riigisiseste märgiste kasutussevõtmisele, sest need takistavad siseturu arengut, ja oleme nõus sellega, et liikmesriigid peaksid kaotama kõik riiklikud vastavusmärgised, mis ei ole CE-märgised.
Mul on hea meel, et volinik Verheugen seda seisukohta eilsel arutelul selgelt toetas.
Edu sellele õigusaktile!
<D>
komisjoni asepresident. - (DE) Proua juhataja, daamid ja härrad.
Mänguasjad pole nagu kõik teised tooted.
Need on kavandatud kõige tundlikumale tarbijarühmale üldse ning seepärast on täiesti selge, et kui tegemist on laste ohutusega, peame me mänguasjade suhtes rakendama kõrgeimaid nõudeid.
Õigusega on tõstatatud terve hulk väga tõsiseid küsimusi seoses ühe Ameerika tootja toodete hiljutiste turult tagasivõtmistega, kes võttis tootmisvigadega tooted tagasi omal algatusel.
Kõigepealt tahaksin öelda, et mõlemad asjaomased juhtumid hõlmasid tooteid, mida ei olnud Euroopa turule lubatud Euroopa õiguse kohaselt.
Muidugi on Euroopas, erinevalt Ameerika Ühendriikidest, olnud juba pikka aega keelatud pliivärviga kaetud mänguasjad.
Muidugi on Euroopas olnud pikka aega keelatud ka mänguasjad, millel on magnetosi või muid ohtlikke osi, mis võiksid lahti tulla.
Sellepärast ei seisa me praegu mitte kehtiva õigusakti probleemi ees (kuigi ma jõuan hiljem ka kehtiva õigusakti juurde, see on valdkond, kus tuleb midagi muuta), vaid probleemiks on kehtiva õigusakti rakendamine ja järgimine.
Tooted, millega meil on tegemist iga päev, ei saa olla sada protsenti ohutud.
Maailma parim seadusandja ei saa tagada, et toodetel ei ilmne mõnd defekti.
Maailma parim seadusandja ei saa tagada, et praeguste ülemaailmsel alusel korraldatud tarneahelate mõnes punktis ei teki mingit probleemi.
Nagu ei saa maailma parim seadusandja vältida ka kuritegelike või petturlike kavatsustega kaubandust.
Meenutaksin teile juhtumit, kui Kreekas sai surma kolm inimest, kes olid kasutanud tootmisvigadega aurutriikrauda.
Sel triikraual oli mitte ainult Euroopa CE-vastavusmärgis, vaid ka Saksamaa eriline ohutussümbol.
Sellest hoolimata ei olnud seade ohutu, arvatavasti oli see võltsing.
Ükski seadusandja maailmas ei saa midagi teha selle peatamiseks.
See on tootja vastutusel ja nende vastutusel, kes peavad tagama, et tootja täidab kehtivaid eeskirju.
Liikmesriikides on turujärelevalveasutused.
Ei ole olemas Euroopa turujärelevalve süsteemi.
See kuulub liikmesriikide ainuvastutusse.
Tahaksin juhtida teie tähelepanu sellele, et tegelikult tuleb meil siin tegelda probleemiga, mis on väga tihedalt seotud majandusliku globaliseerumisega.
Täna tähendab see seda, et meil tuleb tegelda ülemaailmsete tarneahelatega.
Meil tuleb tegelda äriühingutega, kes tegutsevad hinnasurve all, mis tähendab, et nad hoiavad oma tarnijaid pideva hinnasurve all, andes sellega oma panuse hindade pidevasse vähendamisse.
On väga suur oht, et mõnes osas võib see toimuda ohutuse arvelt.
See on põhjus, miks me pidevalt kordame, et mida rahvusvahelisemaks ja kaugeleulatuvamaks tarneahel muutub, seda suurem on äriühingute vastutus tagada, et kehtivaid määrusi täidetaks tarneahela igas üksikus osas.
Nii näiteks ei tehtud seda Ameerika tootja valmistatud, pliivärviga kaetud mänguasjade puhul.
Üks Hiina varustaja tarnis värvi, mida poleks tohtinud tarnida.
Niisugune on tõde selle juhtumi puhul.
Kõige tähtsam on ühine vastutus.
Äriühingud vastutavad, et nende toode vastaks praegu kehtivatele Euroopa eeskirjadele.
Siis tuleb liikmesriikide vastutus.
Nemad peavad tagama, et turujärelevalve toimiks.
Ja siis on järg meie, Euroopa seadusandjate käes.
Me peame tagama, et meie õigusaktid oleksid ajakohased ning võimalikud ohutegurid õigel ajal identifitseeritud ja õigusaktidesse kaasatud.
Sellepärast alustaski komisjon kehtiva mänguasjade ohutuse direktiivi põhjalikku läbivaatamist rohkem kui kaks aastat tagasi.
Mänguasjade ohutuse direktiiv on üks vanimaid direktiive, mis valmis uue lähenemisviisi tulemusena.
On selge, et viimase 20 aasta jooksul on mänguasjaturg märkimisväärselt muutunud ning sellepärast võetakse selles uues direktiivis arvesse kõiki hiljuti tuvastatud riskitegureid ja ohte ning tagatakse väga rangete eeskirjadega - näiteks keemiliste ainete sisalduse kohta mänguasjades -, et ohud oleksid välditud.
See direktiiv tuuakse seadusandjate ette käesoleva aasta lõpuks.
Me oleme käesoleva aasta alguses teie ette juba toonud terve paketi meetmeid turujärelevalve tugevdamiseks, et parandada CE-vastavusmärgise kaitset.
Lubage mul siinkohal CE-vastavusmärgise kohta midagi öelda.
CE-vastavusmärgis tähendab seda, et tootja (kas Euroopa tootja või väljastpoolt Euroopat pärit tootja, kes tahab müüa Euroopa turule) annab täieliku tagatise, et tema toode vastab täielikult Euroopas kehtivatele eeskirjadele.
Tootja tagab selle CE-vastavusmärgisega.
Just seda CE-vastavusmärgis tähendabki.
Ühelgi juhul ei tohi tootja kasutada CE-vastavusmärgist oma isiklikul äranägemisel ja tõendamisel, vaid peab olema sertifitseeritud kolmanda asutuse poolt, ning eriti siis, kui korralikult mittetöötav toode võib olla tarbijatele ohtlik.
Kõigil sellistel juhtudel on nüüd kolmanda asutuse poolt sertifitseerimine kohustuslik.
Nende asutuste, mida me nimetame vastavushindamisasutusteks, tegutsemisviisi saab tunduvalt parandada.
Oleme esitanud asjakohased ettepanekud ja teile kui Euroopa seadusandjatele on need kättesaadavad.
Mänguasjade puhul tuleb nüüd teha otsus küsimuses, mis on väga raske nii komisjonile kui ka teile kui seadusandjatele: kas me tahame, et iga üksik turuleviidav mänguasi oleks kolmanda asutuse sertifitseeritud, või me tahame jätta selle nii, et tootjad ise looksid tagatise CE-vastavusmärgist kasutades, ning eeldame seeläbi ka vastutust - millele ma pean veel lisama, et tootjad peavad olema võimelised igal ajal ja täielikult dokumenteeritult tõestama vastavalt praegu kehtivatele eeskirjadele, et neil on õigus CE-vastavusmärgist kasutada?
Või ehk tahame me kasutada kolmandat moodust, määrates uues mänguasjade ohutuse direktiivis kindlaks, millal me kolmanda asutuse poolt sertifitseerimist nõuame?
Ma ei taha varjata asjaolu, et mul on selle viimase lahenduse vastu suur sümpaatia.
Tahaksin tuua teile ühe näite: mida teha kõigi nende mänguasjadega, mis sisaldavad mikrokiipe?
Kui lapsed mänguasja suhu panevad, on kiibid ohtlikud.
Sellepärast tuleb tagada, et mänguasjade need osad lastele mingil juhul ohtu ei kujutaks.
Kui me ei taha Game Boy mänge lastelt ära võtta - ma ei usu, et keegi seda kavatsekski -, siis oleks ainus võimalus kohustuslikuks muuta sertifitseerimine kolmanda asutuse poolt.
Komisjonis mõeldakse selles suunas ning ma ootan ka, et arutelu põhjal võib parlamendi selleteemalistest mõtetest mingi ettekujutuse saada.
Viimane punkt, mida tahaksin mainida, on nõudmine tootjatele ja tarbijaorganisatsioonidele.
Tootjad peavad olema teadlikud asjaolust, et hinnasurve, nii suur nagu see praegu on, ei vabasta neid vastutusest oma tootmisprotsessi ja tarneahela iga üksiku osa täielikul kontrollimisel.
Mida rahvusvahelisemaks tootmine ja tarneahelad muutuvad, seda suurem on turul tegutsevate äriühingute vastutus.
Lisaks saaksid tarbijaorganisatsioonid hakkama suure vägiteoga, kui suudaksid kujundada teadlikkuse, et odav ei ole alati sama mis hea.
See on mitte ainult ohutuse, vaid ka kvaliteedi küsimus, sest väga tihti võib näha - ja isegi mänguasjade puhul, mille lapsed jõulukuuse alt leiavad - et laps saab sellega kõigest ühe korra mängida ja siis on see katki.
See võib olla küll odav, aga see pole hea mänguasi!
Odav ei tähenda alati head, nii nagu see ei tähenda alati ka ohutut.
See tähendab, et tarbija peab olema teadlik, et toote hind mõjutab otseselt toote kvaliteeti ja ohutust.
Seoses madalate hindade ideoloogiaga, mis levib vähemalt mõnedes liikmesriikides, on see probleem, mis annab mulle aina rohkem põhjust muretsemiseks.
Lõpetuseks võin öelda, et praegune Euroopa õigus on igal juhul parem kui see, mida näeme teistes maailma osades, et seda saab paremaks teha ja see tehaksegi paremaks ning et alati, kui on tegemist mänguasjadega, rakendatakse kõige rangemaid standardeid ja neid peabki rakendama.
<D>
kirjalikult. - (DE) Toetame igal juhul Horvaatia kiiret ühinemist Euroopa Liiduga.
Horvaatia rahvas ootab ELi liikmeks olemisest väga palju.
Need ootused saab täita ainult siis, kui Horvaatia on ühinemiseks tõesti valmis ja täitab kõik ühinemistingimused.
Horvaatia on teinud juba praegu palju rohkem edusamme kui paljud praegused ELi liikmesriigid enne ühinemist.
Komisjoni eduaruanne näitab aga selgelt, et mõnes valdkonnas vaja veel tööd teha.
See annab põhjust loota, et ühinemisläbirääkimised on võimalik kiiresti lõpetada, kuid tänane otsus ei tohi siiski liiga palju ootusi tekitada.
Meie jaoks on põhjalikkus palju tähtsam kui kiirustamine ning usaldusväärne rakendamine on palju tähtsam lubadustest.
Minevikus tehtud vigasid ei tohi korrata.
Kõik muu ei ole Euroopa Liidu ega Horvaatia ja selle rahva huvides.
Seepärast jäime tänasel hääletusel erapooletuks.
<D>
kirjalikult. - Pole võimalik alahinnata kalanduse ja akvakultuuri spetsiifilistele probleemidele tähelepanu juhtimise tähtust.
See on ilmne, arvestades antud valdkonna majanduslikku, sotsiaalset ja poliitilist tähtsust ELis.
Minu maal, Maltal, pööratakse erilist tähelepanu nii kalastamisele kui akvakultuurile.
Olen täielikult ühel meelel kalanduskomisjoni soovitusega, et teaduslike mereuuringute valdkonnas tehtaks prioriteetseks mitte ainult teadusuuringuid kalavarude seisundialaste teadmiste saamiseks, vaid ka kalandusjuhtimise ärilistele, majanduslikele ja sotsiaalsetele külgedele, kuna kõik need küljed on üliolulised.
Peame tagama, et kalanduse ja akvakultuuri valdkonnas tehtaks prioriteetseks rakenduslikud teadusuuringud.
Kahetsusväärne on, et lühiperspektiivis on olemas selge huvide konflikt kalurite ja teadlaste vahel.
Pikas perspektiivis on eesmärgid ühilduvamad.
Uuringuid tuleb võtta ette kahanevatest varudest lähtuvalt.
Selle tagajärjeks on tervete liikide kadumine.
Just seepärast on nii hädavajalik, et antud valdkonnas oleks olemas täielik koostöö teadlaste, kalurite ja akvakultuuri operaatorite vahel.
<D>
(PT) Nende kahe minuti jooksul, mis mulle on kõnelemiseks antud, sooviksin veel kord juhtida tähelepanu sellele, et eelarve ajalugu kordab ennast.
Euroopa Komisjon tutvustab ühenduse kavandatud eelarvet, sedakorda 2008. aasta jaoks, nõukogu teeb ettepaneku kärpida märkimisväärselt komisjoni ettepanekut ja parlament esitab ettepaneku vähendada kärpeid komisjoni ja nõukogu projektides.
Kõik näib tavapärane, kui ei eksisteeriks asjaolu, et kõik nimetatud ettepanekud jäävad allapoole sellest, mis on finantsperspektiivis 2007-2013 ette nähtud 2008. aasta eelarve jaoks.
Nagu juhtus eelmises finantsraamistikus 2000-2006, ei peeta kinni praeguses finantsraamistikus ette nähtud eelarve ülemmäärast, kuna ühenduse eelarve oli 2007. aastal 1,6 miljardi võrra väiksem kulukohustuste assigneeringute osas ja enam kui 8 miljardi euro võrra väiksem maksete assigneeringute osas, ilma et oleks arvesse võetud rakendamise hetkeseisu.
On selge, et finantsperspektiivi 2007-2013 sisestatud summad on juba iseenesest meie arvates ebapiisavad, et edendada laienenud, 27 liikmesriigist koosneva Euroopa Liidu majanduslikku ja sotsiaalset ühtekuuluvust.
Põhimõtteliselt on kõik 2008. aasta ühenduse eelarve ettepanekud vastuolus rikaste riikide nõudmistega, mille kohaselt eelarve ülemmäär peaks olema 1% ühenduse rahvamajanduse kogutulust, vähendades seeläbi selle osa eelarves ja minimeerides selle ümberjaotavat rolli.
Parlamendi ettepanekud hõlmavad aspekte, mis parandavad nõukogu esitatud projekti, näiteks assigneeringute suurendamine ühtekuuluvuspoliitika valdkonnas, mille kohta esitasime samuti ettepaneku, ehkki peaksime rõhutama, et selle tõhus rakendamine on suurel määral kahjustatud, et saavutada hiljem Lissaboni strateegia neoliberaalse tegevuskava eesmärke, mille lükkame kindlameelselt tagasi.
Siiski kujutavad isegi parlamendi ettepanekud endast maksete assigneeringute enam kui 5 miljardi suurust kärbet võrreldes sellega, milles lepiti 2008. aasta jaoks kokku mitmeaastases finantsraamistikus.
Kuna praegu on käimas läbirääkimiste etapp, loodame, et vastupidiselt sellele, mis on toimunud minevikus, püüab parlament vähemalt tagada, et finantsperspektiivis 2008. aasta jaoks sätestatud miinimumsummadest peetakse kinni võimalikult täpselt.
<D>
komisjoni liige. - Proua juhataja, kuulasin tänases arutelus hoolega paljusid positiivseid ja edasiviivaid märkusi.
Nagu mõned teist sõnasid, peame kõigepealt väga selgelt välja ütlema, et me ei satu olukorda, kus põllumajanduseelarves varu ei ole.
Meil on ülejääk seepärast, et erakorralisi meetmeid ei ole olnud - sekkumise ja eksporditoetuste kulud on olnud väga väikesed -, ja sellepärast tuleme konkreetse olukorraga toime.
Aga me ei lase tekkida olukorral, kus eelarves varu ei ole, just härra Mulderi nimetatud põhjustel.
Võin teile täna kinnitada, et sellist juhust, kus loomataudipuhangu korral ei ole olukorra lahendamiseks raha või ei ole seda piisavalt, ei teki.
Samuti on oluline rõhutada raha jagamisel solidaarsust.
Kui vaadata maaelu arengut, on selge, et ümberjagamine on toimunud vastavalt eri liikmesriikide maaelu arenguks ette nähtud rahasummadele, mis annab tegelikult eelise uutele liikmesriikidele.
Samuti tuleb aru saada, et see rahasüst on ühekordne.
Maaelu arengus katab see lihtsalt 2009. aasta tühimiku, sest nn tervisekontroll jõustub alles 1. jaanuaril 2010, mistõttu olime olukorras, kus meil ei olnud raha uute ülesannete lahendamiseks.
Need ülesanded on üsna sarnased kolleeg Piebalgsi ideedega maapiirkondade taastuvenergiast, mille puhul kasutatakse uut tehnoloogiat, põllumajandussektori jäätmeid, et aidata kaasa kasvuhoonegaaside heitkoguste vähenemisele, kliimamuutuse vastu võitlemisele, vee puhtuse ja bioloogilise mitmekesisuse tagamisele ning tegelemisele Euroopa piimandussektori praeguste ülesannetega.
Lõpetuseks väljendan täielikku nõusolekut sellega, et lairiba on eelis - mitte ainult põllumajandussektori, vaid igaühe jaoks.
Ent meil on väga vaja tagada maapiirkondades lairibaühendus, et edendada väikesi ja keskmise suurusega ettevõtteid ning muuta inimestele lihtsamaks arvutite kasutamine väljas, et tegelda nädalas päeva või paar linnatööga.
Nii et lairiba on üks tulevikuteemasid.
Kokkuvõttes arvan, et toetus on laialdane, ja loodan, et investeering sellesse ühekordsesse maksesse on hea rahapaigutus.
<D>
(EL) Austatud juhataja, selle aasta eelarve tõestab selgelt, et ühenduse meetod toimib.
Sel aastal oleme me demonstreerinud lisandväärtust, mida Euroopa Liit suudab pakkuda keeruliste probleemide lahendamisel, mille puhul esialgsed kavad on ebaõnnestunud.
Seda kinnitab mitte ainult Galileo programmi silmapaistev edukus, vaid ka agentuuri FRONTEX vajalik rahastamine uute väljakutsetega toimetulekuks, samuti katsekavad ja Euroopa Tehnoloogiainstituut.
Lühidalt, Euroopa Liit näitab, et ta on võimeline pakkuma ühendusele lahendusi ulatuslike ja keerukate probleemide korral, mille puhul teised on ebaõnnestunud.
See on esimene positiivne sõnum.
Siiski on ka teine, negatiivne sõnum, mis seondub eelarve arvnäitajate üldise suunaga: fakt, et me sel aastal kulutame järgmise aasta peale 0,95% ühenduse SKTst, ei näi olevat hea uudis.
Ma olen kuulnud, et mõned parlamendiliikmed peavad seda õnnestumiseks.
Kuid mitte mina.
Arvnäitaja tõestab, et me kulutame praegu 27 liikmesriigiga sama palju kui siis, mil liikmesriike oli 15.
Sellisel tasemel eelarved ei peegelda Euroopa ettevõtluse eesmärke.
Selle aasta õnnestumist silmas pidades peaksime me õigeaegselt alustama ettevalmistusi tuleviku ressursside jaotamiseks ning mul on hea meel, et arutelu sel teemal on juba alanud.
Lubage lõpetada isiklikumat laadi teatega: neljapäeval, mil toimub eelarve hääletus, möödub aasta Loyola de Palacio - selle suurepärase Euroopa projekti kavandaja - surmast.
Suurepärane eurooplane, suurepärane naine, naine, kes algatas protsessi, mille vastuvõtmise üle me neljapäeval hääletame.
Usun, et poliitikut, kelle eest kõnelevad tema teod, ei saagi väärikamalt mälestada.
<D>
komisjoni liige. - Ma kirjeldaksin alustuseks, milline oli olukord vaid mõni aasta tagasi.
Me kõik mäletame, et piimandussektor oli väga stabiilne ja hinnakõikumised olid seal äärmiselt harvad; ent viimastel aastatel on olukord järsult muutunud.
Esiteks mäletan selgelt, et 2007. aasta augustis ja septembris kasvasid piimatoodete hinnad märkimisväärselt, kuid eelmisel aastal leidis aset samaväärne või isegi järsem hinnalangus, nii et praegu on olukord selline, et hinnad on väga lähedal sekkumishindadele ja mõnes Euroopa osas isegi sekkumishindadest madalamad.
Ma võin Euroopa Parlamendi liikmetele kinnitada, et olen Euroopa piimatoodete turu olukorra kiire halvenemise pärast äärmiselt mures.
Me panime paika toetusmeetmed, mida saab rakendada piimandussektori toetuseks, ja me olemegi juba selleks samme astunud.
Erinevalt tavapärasest olukorrast, kus või eraladustuskava käivitatakse tavaliselt 1. märtsil, otsustasime seda kava alustada alates 1. jaanuarist, mis tähendab seda, et kava alla kuulub ka detsembris valmistatud toodang.
Piimandussektori või piimatoodete turu tõhusaks toetamiseks saab kasutada ka sekkumiskokkuostu ja eksporditoetusi.
Mis puudutab märtsis algavat ja seega ka veebruari tootmist hõlmavat sekkumissüsteemi, siis võid ja lõssipulbrit võib osta kuni augusti lõpuni.
Kõigepealt fikseeritud kogused fikseeritud hindadega ja seejärel pakkumissüsteem, kui olukord seda nõuab.
Ma tahaksin teile meenutada 2007. aastal valitsenud olukorda.
Usun, et me kõik mäletame seda vahetut ja kiiret reaktsiooni, mille tunnistajateks olid Euroopa Parlament, nõukogu ja liikmesriigid ning mis tähendas minu jaoks tohutut survet suurendada kohe - pigem eile kui homme - kvoote, et leevendada tarbijahindadega seotud olukorda.
Ma tahaksin end ka täna väga selgelt väljendada, et püüda välja juurida see levinud väärarusaam, nagu oleks praegustes väga madalates piimatoodete hindades süüdi piimakvootide suurendamine.
Tegelikkus on selline, et vaatamata kvootide suurendamisele 2% võrra pärast aprillikuud on piimatootmine hoopis vähenenud.
Just seda me praegu näeme ja selle põhjuseks on asjaolu, et kvootide suurendamine on liikmesriikide või põllumajandustootjate jaoks võimalus, ent kindlasti mitte kohustus toota.
See näitab selgelt, et piimatootjad reageerivad turusignaalidele.
Seega ei saa need suhteliselt väikesed muudatused, mida me kvoodisüsteemis oleme näinud, hindade kõikumist turul kuidagi selgitada.
Tarbijate väiksem nõudlus on tõenäoliselt reaktsioon eelmisel aastal valitsenud kõrgetele hindadele; tarbijad üritasid või tahtsid loobuda kvaliteetsete, ent kõrgete hindadega piimatoodete tarbimisest.
Ja muidugi tuleb arvesse võtta ka praegust majanduskliimat.
Selsamal põhjusel on oluline, et me ei petaks end, arvates, et piimandusturu mikrojuhtimisega otsustame ära, kuidas terve sektor käitub.
Järeldus peab olema selline, et kvoodisüsteem ei ole suutnud turu stabiilsust tagada.
Mis puudutab Assooride küsimust, siis Portugali võimud on kasutanud kõiki võimalusi taotleda nende saarte jaoks suuremaid piimakvoote, sest Assoorid tunduvad olevat äärmiselt konkurentsivõimelised ja suurem tootmine näib neile olevat kasulik.
Ma olen üsna kindel, et suuremad kvoodid ja lõpuks kvoodisüsteemist loobumine tuleb Assooride piimandussektorile kasuks.
Usun, et see on nii vaatamata asjaolule, et need kaunid saared asuvad üsna kaugel ja piima tuleb ringi vedada üheksa saare vahel.
Lõpetuseks tahaksin parlamendiliikmetele kinnitada oma kavatsust hallata piimanduspoliitika vahendeid vastutustundlikult, et tagada piimandussektori jaoks tõhus turvavõrk.
<D>
Toetan parlamendi otsust võtta ELi kodanike tarbeks kasutusele kodanikualgatuse võimalus.
Uus ELi-ülene petitsioonisüsteem on oluline vahend, mis annab kodanikele rohkem võimalusi osalemiseks ning see kindlustab otsesema demokraatia.
Euroopa Liidu leping tervikuna parandab liidu demokraatlikku funktsioneerimist.
Kodanikud saavad osaleda liidu demokraatlikus elus ning pöörduda komisjoni poole otse.
Kodanikualgatus annab kodanikele algatuse tegemise õiguse, mis on sarnane Euroopa Parlamendi ja ülemkogu õigustega.
Selleks et tagada kodanikualgatuse korrektne rakendumine, on vaja vähemalt ühest viiendikust liikmesriikidest koguda vähemalt miljon allkirja.
Lisaks on Parlament esitanud oma resolutsioonis meetmeid, mis muudaksid kodanikualgatuse kasutamise lihtsamaks.
Komisjon võiks näiteks kaaluda selliste eksisteerivate programmide kasutamist, mis arendavad mobiilsust ja kodanikuaktiivsust ning ka uute suhtlusvormide, muu hulgas sotsiaalvõrgustike kasutamist, mis soodustavad avaliku arutelu teket.
Mul on hea meel asjaolu üle, et liikmesriikide esindused ja kontorid hakkavad tegutsema vahendajate ning nõuandvate organitena.
<D>
Härra juhataja, mul on eelis esindada Inglismaa kagupiirkonna ilusaid külasid, laugeid mäenõlvu ja siniliiliasalusid.
Nagu iga teine Kagu-Inglismaad esindav Euroopa Parlamendi liige, olen ka mina saanud kümneid südantlõhestavaid kaebusi valijatelt, kes on kannatanud La Manche'i sadamates õiguspäraselt ostetud alkoholi ja tubaka konfiskeerimise all.
Tööpartei korduvad aktsiisimaksu tõstmised on stimuleerinud sissetulekut, mis peaks tulema jaemüüjatelt minu valimisringkonnas teisel pool La Manche'i.
Aja jooksul on ka töökohad suunatud Inglismaa kagupiirkonnast üle mere.
Tulu, mis peaks laekuma Briti riigikassasse, läheb selle asemel mandri riigikassadele.
Valitsuse vastuseks on olnud kasutada seda vähenevat sissetulekuvoogu üha rohkemate aktsiisiametnike palkamiseks, püüdes tulutult hoida korras süsteem, kus enamik meie alkoholist ja tubakast on muutunud nüüd salakaubaks.
See on süsteem, millele tagasimineku poolt on leiboristidest Euroopa Parlamendi liikmed endale häbiks just hääletanud.
Arvan, et see on häbilugu!
<D>
fraktsiooni GUE/NGL nimel. - (FR) Hr president, pr Sudre raporti osas esitasin ma oma fraktsiooni toetusel mitu kompromissmuudatusettepanekut.
Need muudatusettepanekud rahuldati osaliselt.
Tahaksin selle eest parlamendikomisjoni tänada.
Muudatusettepanekud käsitlesid äärepoolseimate piirkondade lisandväärtuse tunnustamist ruumikasutuse, taastuvenergia, energia isemajandamise ja bioloogilise mitmekesisuse osas, avalike teenuste olulisust äärepoolseimate piirkondade arendamisel, äärepoolseimate piirkondade vähest integreerumist Euroopa teadusruumi, NET-BIOME programmihüvede tunnustamist ning äärepoolseimate piirkondade võimet märkimisväärse panuse andmiseks kehtestatud rahvusvahelistesse prioriteetidesse.
Teisest küljest olen ma pettunud, et see raport ei ole täielikult integreerinud sotsiaalset ja kultuurilist peatükki kõikehõlmavasse arengusse ning et ei ole säilitatud äärepoolseimate piirkondade piirkondlike keelte toetamist ja tunnustamist, uuringute rahastamist orjuse ja kolonialismi osas ning Guyana päriselanike õiguste kaitset.
Samuti olen pettunud, et raportis ei pöörata eriti tähelepanu potentsiaalile vastava teadusuuringute osa tugevdamisele.
Olen pettunud, et vastu ei võetud minu ettepanekut posti- ja sideteenuste ja reguleerimiseks riikide territooriumide ja äärepoolseimate piirkondade vahel.
Oma hinnangu osana olen pettunud, et lükati tagasi minu palve ühise turukorralduse sotsiaalse ja keskkondliku mõju uuringu teostamiseks ühises suhkru- ja banaaniturgude korralduses.
Sellele vaatamata andsin oma poolthääle sellele raportile, mis annab väärtuslikku teavet ja tulemusi äärepoolseimate piirkondade kohta.
<D>
Proua juhataja, enne kui sõna võtan, sooviksin esitada kommentaari kolleegile härra Martinile.
Kuigi tal on väga asjakohaseid argumente, mida esile tuua, ei peaks ta oma haavlipüssist tulistamise lähenemisega proovida maha lasta ausat korralikku ja tublit meest, nagu härra Bösch, kes minu kogemuste põhjal tema eesistumisest eelarvekontrollikomisjonis - kuigi me paljude momentide osas võib-olla erimeelsuste juurde jäime - on täpselt selline, nagu kirjeldanud olen.
Minu mure OLAFi probleemiga on, et seal on tohutu huvide konflikt.
Asi pole ilmtingimata OLAFis eneses, vaid imelikus suhtes, mille läbi see on osa komisjonist, kuigi aeg-ajalt tuleb see organ juurdluse alla võtta.
Seetõttu tunnengi muret, et OLAF, mis sündis 1999. aasta nn tarkade raporti järel, mille nõue oli, et see oleks komisjonist sõltumatu, kulutab üha vähem aega komisjoni siseasjade juurdlustele.
Kindlasti on mõned tema teised juurdlused väga seksikad ja põnevad, kuid ma pole veendunud, et proua Gräßle'i raport käsitleb OLAFi sõltumatuse probleeme niiviisi.
Lõpetuseks, ma tunnen muret, et on veel teine huvide konflikti tasand.
Kas peaks olema lubatud, et OLAFi töötajail on töötamas sugulasi ELi institutsioonide osades, mida nad võib-olla juurdluse alla võtavad?
Tõesti, kas me ei peaks - käesolev parlament, kes on keelustanud abikaasade töötamise Euroopa Parlamendi liikmete juures - nüüd laiendama antud nõuet, et öelda, et ükskõik millises ELi institutsioonis peaks ainult üks pereliige töötama, et taolisi edaspidiseid huvide konflikte ennetada?
<D>
fraktsiooni GUE/NGL nimel. - (FR) Proua juhataja, ainus küsimus, millega nõustume, on WTO põhjaliku ümberkujundamise äärmine vajadus.
WTO on, nagu ka IMF, ebaseaduspärane, ebademokraatlik ja ohtlik organisatsioon, kui rääkida inimeste huvidest.
See rajati juba algselt Ameerika Ühendriikide ja suurte riigiüleste organisatsioonide finants- ja tööstusliku ülemvõimu tagamiseks.
Euroopa Liit on mõistagi andnud ennast alandlikult süsteemi käsutusse, lootes korjata mõned terad isand Ameerika laualt.
Ohjeldamatu vabakaubandus on tänapäeval pöördunud selle rajajate vastu ning maailma majanduslik raskuskese on liikunud ida ja eelkõige Aasia suunas, mille tagajärg on kohutavaim finants- ja toiduainete kriis, mida maailm on kogenud.
Mõningad riigid, mida veel hiljuti liigitati tärkava majandusega riikide hulka, arenesid jõudsalt ning muutusid kiskjateks ja seejärel loobusid kiskja rollist mõne heatahtliku eesmärgi nimel, kuid kogu maailma kaubandussüsteem, mille kese on WTO, julgustas neid alustatud teed jätkama.
Eeskirjade järgi peavad kõik osalejad saama rikkaks võimalikult kiiresti, valimata vahendeid, mis muu hulgas hõlmavad spekuleerimist ravimite või põhitoiduainetega.
Euroopa Liidus kogub jõudu ebavõrdsus ning töölis- ja keskklass muutuvad järjest vaesemaks.
Toiduainete kriis, mis mõjutab elanikkonna vaeseimat kihti, on WTO poliitika, mis on suunatud elatusvahendina toimiva põllukultuuri hävitamisele eksportkultuuri kasuks, otsene tagajärg.
Biokütuseid on lihtsalt selles kiiret reformi vajavas omakasupüüdlikus süsteemis kõige lihtsam süüdistada.
Kasutan võimalust ja avaldan pahameelt härra Mandelsoni vastutustundetute sõnade üle, kui ta kutsus üles põllumajandusturge veelgi dereguleerima ajal, mil Maailma Toiduprogramm tõstab esile toiduhindade tõusu ja ütleb, et see on, ma tsiteerin "vaikne tsunami, mis ähvardab näljahädaga üle ujutada 100 miljonit inimest".
Kas härra Mandelson tahab seega minna ajalukku häbiväärse sündmuse tõttu ja kui inimene, kes vastutab näljahäda eest?
WTOd tuleb seega põhjalikult reformida, et vähendada spekulatsioone ja toetada pigem tootjaid kui väikest rühma maailma finantsturgudelt kasu saajaid, et julgustada rahvaid saama sõltumatuks toiduainete ja tööstuse suhtes ning et julgustada neid konkureerimise asemel tegema omavahel koostööd.
<D>
Hr juhataja, daamid ja härrad, käesolev arutelu on kliimamuutuste ajutise komisjoni, mida me lootsime luua selleks, et meil oleks foorum tõhusa poliitika arendamiseks, mis tagab tiheda seose kohanemise ja leevendamise vahel, esimene tulemus.
Räägime siin konkreetselt kohanemisest, kuid me ei tohiks tegelikult unustada vajadust tagada, et kohanemise vahendid tuleneksid osaliselt saastekvootidega kauplemise süsteemist.
Kuna kõige suuremat kliimamuutuste koormat kannavad just kõige vaesemad riigid, peame hoolitsema selle eest, et saastekvootidega kauplemise süsteemist saadud tulud antakse eelkõige arengumaade käsutusse.
Usun, et me saame niimoodi toimida, kohaldades üldise võrdsuse põhimõtet, nimelt tasuta saastekvootide väljajagamise abil, mis luuakse peaasjalikult võrdsuse põhimõtte alusel, milleks on: "üks isik-üks saastekvoot".
Kui me mõtleme pooleteisele miljardile vaesele inimesele maailmas ja praeguses Kyoto protokollis viidatud arvandmetele - orienteeruvalt 20 eurot tonni kohta - võiks näiteks ühe tonnini ulatuva saastekvoodi andmine teha maailma vaestele leevendusmeetmete jaoks kättesaadavaks aastas 30 miljardit.
Mõelge vaid - seda just võibki Bangladeshil minimaalsete leevendusmeetmete rakendamiseks vaja minna.
Teatavad Aafrika riigid mõtlevad juba selles suunas ja kõnealune võrduse põhimõte näitab samuti, et meie - riigid, kes selle nähtuse eest eelkõige vastutavad - võtame oma õlule vastutuse leevendamise ülekandmise eest.
Lisaks sellele tähendavad kliimamuutused meie endi riikides tugevamat vihmasadu, pikemaid kuivi perioode ja vähem lund.
Me peame seepärast tegelema ühtse maakorraldusega, et kaitsta mulda, ja siin ma rõhutaksin hr Sacconi sõnade tähtsust, sest laiaulatusliku veepuuduse tingimustes peab säilitama vihma seal, kus see sajab, et see saaks kasta madalamaid nõlvu.
Lisaks sellele suurendavad pikemad kuivaperioodid tulekahjude tõenäosust, millega saame tegelda nii, et hõrendame tulekoormuse vähendamiseks metsamaad.
Peame siiski tegutsema viivitamata järjekindlal ja otsustaval moel.
<D>
(BG) Viimase 48 tunni jooksul on Bulgaarias Sofias toimunud kolm tellitud mõrva.
Pärast praeguse siseministri Roimen Petkovi ametisseasumist on Bulgaarias tellimuse peale tapetud kokku 22 ärimeest, maffiapealikku ja poliitikut.
Ühtegi juhtumit pole lahendatud, ühtegi inimest pole süüdi mõistetud.
Esmaspäeval mõrvati keset päiset päeva kirjanik Georgi Stoev.
Ta kirjutas mitmeid raamatuid organiseeritud kuritegevuse kohta toime pandud juurdluste kohta.
Vahepeal on selgunud, et minister Petkov on olnud regulaarselt ühenduses kriminaalse kontingendiga ning on selliste isikutega isegi kohtunud.
Need faktid on selgeks märgiks valitsuse ja maffia täielikust segunemisest.
Ma tahan öelda, et Bulgaaria siseminister on maffiamees.
Ühinemiseelsel perioodil räägiti bulgaarlastele, et liit julgestab neid banditismi ja tapmistega võitlemisel, on stabiilsuse ja julgeoleku, kuritegevuseta elu kaitsja.
Täna, kui igaühest meist võib saada järgmine ohver, peab liit tegutsema, et see häbiväärne haav puhastada.
Ta ei pea sellest vabastama ainult Bulgaariat, vaid ka iseennast.
<D>
(DE) Austatud juhataja! 15 aastat pärast Daytoni lepingut on teinud Bosnia ja Hertsegoviina teatud piiratud edusamme, kuid ei ole tegelikult väga kaugele jõudnud.
Seetõttu ei tohiks me end ise selles osas eksitada.
Inimesed ütlevad tihti, et põhimõtteliselt ei ole Daytoni lepingul midagi viga, et seda on lihtsalt tarvis nõuetekohaselt kohaldada ning et tuleb leida paremad poliitikud, kuid see ei vasta tõele.
Bosnia ja Hertsegoviina praegune ülesehitus ei ole täielikult toimiv.
Riik tuleb kujundada ümber tõeliseks föderatsiooniks, mis koosneb võrdsete õigustega kolmest rahvast.
Paljude väikeste paindumatute kantonite asemel tuleb see jaotada suuremateks tõhusamateks eri rahvustega piirkondadeks.
Riigi keskseid organeid tuleb muidugi samuti tugevdada ja vähemustele tuleb anda põhilised inimõigused ning nende positsiooni tuleb tugevdada, nagu Strasbourgi kohtu otsuses teatavaks tehti.
Seetõttu on vaja riigi reformi vundamendist katuseharjani.
Reformi peavad aga algatama jõud riigi enese sees.
Saame neile vaid tuge pakkuda.
Siin peitubki põhiprobleem.
Mitte ainult, vaid just peamiselt Milorad Dodik tõkestab iga tõelise reformi katset.
See tähendab, et peame tegema kõik võimaliku, et ergutada riigis noore poliitilise eliidi arenemist.
Tervitan asjaolu, et üks valdkondi, millele Doris Packi oivalises raportis keskendutakse, on kultuur ja haridus.
Riigil on tarvis täielikku haridussüsteemi, mis oleks selle võimsa ajaloo vääriline, mitmerahvuselistest lastesõimedest uue Euroopa ülikoolini välja.
Bosnia ja Hertsegoviina on riik, mida mitte ainult ei iseloomustanud konflikt, vaid ka äärmiselt eeskujulik sallivus.
Just siin on arenenud tolerantne Euroopa vorm islamist.
Just siin kehtestati Austria ajal esimene islami seadus, mis on tänini eeskujuks.
Paljud inimesed suutsid riigis rahumeelselt koos elada.
Bosnialased võivad olla oma ajaloo üle uhked ja kui neil tekib midagi sama vaimu taolist uuesti ja nad suudavad tuua selle kaasaegsesse Euroopasse, arvan, et 2010 võiks olla Bosnia ja Hertsegoviina jaoks positiivne pöördepunkt.
<D>
(PL) Lugupeetud juhataja! 11. ja 12. detsembril toimuva Euroopa Ülemkogu kohtumisega võetakse kokku Rootsi viljakas eesistumisperiood.
Ma soovin avaldada ministrile ja kogu valitsusele kiitust selle eest, et nad viisid lõpule väga keerulise ratifitseerimisprotsessi.
Nüüd hakatakse Lissaboni lepingut ka rakendama.
Lepinguga luuakse sellised uued institutsioonid nagu Euroopa Ülemkogu eesistuja ja välispoliitika kõrge esindaja.
Me teame, et isikute nimetamine nendesse ametitesse on tekitanud vaidlusi ja vastuolusid, kaasa arvatud siin saalis.
Me soovime kandidaatidele kõike head, kuid me tahame öelda ka seda, et tõeliseks proovikiviks kujuneb muu hulgas idapoliitika kvaliteet ja Euroopa välisteenistuse loomine.
Me peame aga kahetsusväärseks, et meeskonnas ei ole ühtegi Kesk- ja Ida-Euroopa esindajat.
Ma arvan, et uus ülesannete ümberjaotamine aitaks tulevikus kindlasti seda nõuet täita.
Kopenhaageni kliimamuutustealasel tippkohtumisel tuleb muu hulgas heaks kiita Euroopa Liidu väljapakutud edasipüüdlikud eesmärgid.
Ka see on eelseisva ülemkogu päevakorras.
Samuti on päevakorras Stockholmi programm, mis on oluline turvalisuse ja kodanike seisukohalt, ning Lissaboni lepingu uued sätted.
Lisaks hõlmab see kõike majanduskriisiga seonduvat.
Me ootame Lissaboni lepingu kehtestamisest eeskätt seda, et EL muutuks tõhusamaks, et ta suudaks ellu viia edasist laienemist ja et ta oleks nii kodanikele kui ka liikmesriikidele kasulik.
Me ootame, et Lissaboni leping annaks uue tõuke ühisturule ning sealjuures kaoks lõhe poliitilise ja majandusliku lõimumise vahel.
Me soovime, et Euroopa Komisjoni uue koosseisu ametissenimetamisel võetaks arvesse Euroopa Parlamenti ja tema õigusi, aga rakendataks ka riikide parlamentide uut rolli, säilitades sealjuures subsidiaarsuse põhimõtte, ning me soovime kuulda arutelu selle üle, kuidas arendada Euroopat edasi pärast Lissaboni.
Lissaboni lepingu praktiline rakendamine tähendab seda, et solidaarsust ja energiapoliitikat tunnistatakse küsimustena, mida reguleeritakse ka kehtivate õigusaktidega, näiteks määrusega gaasivarustuskindluse kohta.
<D>
(EL) Proua juhataja, volinik, see pole ainult Olympic Airways, kes riigile raha võlgneb.
Ka riik võlgneb Olympic Airwaysile väga suure summa.
Kokku nõuab Olympic Airways Kreeka riigilt rohkem kui 1 miljard eurot.
Tahaksin teilt küsida, kas komisjon kavatseb oodata ja eriti selles suhtes, pädevatelt Kreeka kohtutelt lõplikku kohtulahendit
Mind on informeeritud, et järgmisel nädalal kohtute te vastutava Kreeka ministriga, kellega hakkate neid asju arutama.
Kas võiksite meile üldjoontes öelda, milliste selle teema punktide suhtes olete Kreeka valitsusega nõus ja milliste suhtes mitte?
Kreekas ollakse märkimisväärselt mures ning suur osa avalikust arvamusest süüdistab komisjoni Olympic Airwaysi likvideerimises sümboolse hinna eest ajal, kui see alles tegutses, selle konkurentide kasuks.
Millise vastuse te saate sellele anda?
<D>
komisjoni liige. - Proua juhataja, kõigepealt sooviksin tänada teid kõiki väärtuslike märkuste eest.
Usun, et selle küsimuse keerulisus on näha täna siin esitatud märkustest.
Mul on vaid mõned tähelepanekud.
Esiteks usun ma, et need ettepanekud toimivad ja nimetaksin neid suureks präänikuks tootmisharu jaoks.
See präänik on küllaltki atraktiivne, sest põllumajandustootjatele antakse võimalus saada 10% ümberkorraldusfondist, mille maht 2008.-2009. aastal on 625 eurot.
62,5 eurot pluss ümberkorraldusrahast makstavad lisad (237,5 eurot) teeb kokku 300 eurot tonni kohta, mille põllumajandustootjad komisjonile tagasi saadavad.
Kõige olulisemaks pean ma seda, et esmakordselt saavad põllumajandustootjad ümberkorraldusfondi kasutada.
Enne ei ole see võimalik olnud.
Enne sai seda teha üksnes tootmisharu.
Nüüd võivad põllumajandustootjad öelda: "Ma tahan lõpetada ja ma tahan oma 300 eurot tonni kohta ja saan lisaks ka hinna vähenemise hüvitist.”
Ja see ei ole ühekordne makse, vaid korduv.
Nõustun täielikult härra Parishiga.
Ma arvan, et teravilja- ja õliseemnehindade juures on suhkrupeedi tootmise alternatiivid täna palju ligitõmbavamad kui varasematel aastakümnetel.
Seepärast eeldan, et põllumajandustootjad teevad oma arvutused ja valivad oma tulevase tootmise korraldamiseks kokkuvõttes kõige ligitõmbavama mooduse.
Kui ma esimest korda sõna võtsin, mainisin tagasiulatuvust.
Tagasiulatuvuse põhjuseks on see, et neid, kes algusest peale nõudeid täitsid, ei tohi karistada, vaid neile tuleb maksta hüvitist.
Mõeldud on peedikasvatajaid, inuliinisiirupi valmistajaid ja sigurikasvatajaid.
Et peedikasvatuse erinevate tüüpide vahel ei oleks vahetegemist.
Niisiis olen ma selles veendunud ja väga tänulik parlamendi kiire reageerimise eest, mis aitab meil usutavasti homme nõukogus poliitilise kokkuleppe saavutada, et saata selge märguanne tootmisharule ja peedikasvatajatele, et nad saaksid hakata valmistuma järgmiseks tootmisperioodiks.
Olen küllaltki kindel, et see on kasulik kogu tootmisharule, sest, nagu siin tänagi sai mainitud, on selle võimaluse mittekasutamise alternatiiviks järsk lõpetamine ilma hüvitiseta.
Olen päris kindel, et erinevates põllumajandusettevõtetes ja piirkondades, kus see atraktiivne on, tehakse palju arvutusi, et saada kokku vajalikud tonnid ja saavutada õige tasakaal suhkrusektoris.
Veel kord, palju tänu - eelkõige raportöörile proua Batzelile - kogu selle keerulise toimikuga tehtud töö eest.
<D>
komisjoni liige. - Austatud juhataja! 2009. aasta märtsis hääletas parlament esimesel lugemisel uuendtoitu käsitleva ettepaneku üle.
Paljud vastuvõetud muudatusettepanekud lisati nõukogu seisukohale, mis võeti vastu esimesel lugemisel 2010. aasta märtsis.
Nõukogu seisukohas väljendatakse põhimõtet, et uuenduslike toodete puhul on vajalik turule laskmisele eelnev luba, mis kinnitaks tarbijatele, et uued tootmistehnikad on inimestele ja loomadele ohutud ning arvestavad nii tarbijate kui ka keskkonna huvidega.
Ettepandud korraga lihtsustuks ja kiireneks lubade andmise protsess tänu EFSA tsentraliseeritud toiduohutuse hindamisele ja sellega seataks protsessi igas etapis täpsed tähtajad.
See sisaldab ka paremat ohutuse hindamist, et võimaldada kolmandatest riikidest pärinevat ohutut traditsioonilist toitu lihtsamalt ELi tuua.
Ma olen tänulik parlamendi laialdase toetuse eest lubade andmise korra lihtsustamise ettepaneku parandamisele.
Nanomaterjalidest rääkides rõhutan, et komisjon kaalub pooldavalt parlamendi taotlust nanomaterjale sisaldavate kõikide toiduainete süstemaatiliseks märgistamiseks.
Peame siiski enne lõpliku teksti viimistlemist jõudma kokkuleppele Lissaboni lepingu uute sätete kohandamises, eriti nanomaterjalide määratlust käsitlevate sätete vajalikus kohandamises.
Ma olen kindel, et on võimalik tasakaalustatud lahendus, et parandatud teksti saab õigeaegselt lõplikult viimistleda.
Loomade kloonimisega seoses olen parlamendiga ühel nõul sellele äärmiselt tundlikule teemale tähtsuse omistamises.
Nagu parlamendiliikmed mäletavad, olen pühendunud raporti koostamisele 2010. aasta novembriks, milles kaalutakse toidu tootmiseks kloonimise kasutamise kõiki aspekte, millele järgnevad vajaduse korral õigusloomega seotud ettepanekud.
Ma vaen pühendunult kõiki küsimusi, eriti neid, mis on seotud kloonitud loomade tervise ja heaoluga nende produktiivse elu ja loomuliku eluea ajal.
Teine võtmeküsimus, mida raportis käsitletakse, on kloonimismeetmete mõju rahvusvahelisele kaubandusele.
Ma suhtun raporti järeldustesse avatult, et leida rahuldav ja proportsionaalne lahendus, mida on võimalik tõhusalt ellu viia.
Raport on järgnevate arutelude lähtekoht, et jõuda kõiki institutsioone rahuldava tulemuseni.
Lõpetuseks sooviksin tänada raportöör Liotardi ja variraportööre väärtusliku töö eest selle tähtsa õigusloomega seotud dokumendiga.
Ma ootan parlamendiliikmete seisukohti.
<D>
(PL) Hr president, aastateks 2008-2012 eraldas Euroopa Komisjon Poolale süsinikdioksiidi heite lubatavaks koguseks vaid 208 miljonit tonni.
See on 30 % vähem kui Poola valitsus oli taotlenud.
Poola apelleeris selle otsuse peale Euroopa Kohtusse, kuid kahjuks ei ole teada, millal Euroopa Kohus oma ametliku otsuse selles küsimuses annab.
Poola majandus on seega sunnitud kohanema väiksema lubatud kogusega.
Tsemendi-, terasetehased ning teised ettevõtted peavad vähendama oma tootmist.
Kõige tähtsam on aga asja juures see, et elektrihind tõuseb märgatavalt.
Hinnangute kohaselt tõusevad hinnad sellel aastal ligikaudu 10 % ning järgneva nelja aastaga 20 % võrra, kuna heitkoguste normid on avaldanud suurt mõju elektrienergiat tootvale tööstusele.
Sellisel moel heitkoguste piirnormide kehtestamine, ja sellega kaasneva koormuse ebaõiglane jagunemine mitte ainult ei aeglusta selliste Euroopa Liidu liikmesriikide nagu Poola arengut, vaid mõjutab oluliselt ka nende riikide kodanike elukallidust.
Soovin avaldada selle vastu tugeva protesti.
<D>
komisjoni liige. - Hr juhataja, austatud liikmed, pr de Brún, sooviksin kõigepealt teid väga tänada suurepärase töö eest programmi PEACE hindamisel ja ka tulevikustrateegiate eest.
Komisjon jagab teie arvamust, et Euroopa Liidu sekkumine rahuprotsessi toetamisse Põhja-Iirimaal on aidanud kaasa kahe kogukonna lähenemisele ning kogukonna- ja piiriüleste sidemete arenemisele.
Samuti tunnistab komisjon, et rahuloome on pikaajaline ja mitmemõõtmeline protsess ning samuti tunnistame, et rahuloome nõuab paindlikku lähenemisviisi ja valmisolekut katsetusteks ja uudsete meetmete vastu võtmiseks.
Kuid võib-olla on kõige olulisem PEACE'i programmist saadud õppetund alt-üles lähenemisviisi tõhusus.
See on võimaldanud kohapeal töötavatel inimestel ja organisatsioonidel käsitleda probleeme ja küsimusi, millega kogukonnad kohalikul tasandil silmitsi seisavad.
See on toonud kokku inimesi mõlemast kogukonnast ja andnud neile väga olulise omanditunde ja vastutustunde rahuprotsessi eest.
On oluline tegeleda nendega, keda konflikt kõige rohkem on mõjutanud, kuid hoiakute ja arusaamade muutmisel on samavõrd olulised olnud projektid, mis on seotud noortega, meie tulevikuga.
Lõpetuseks oleme teada saanud, et naisi toetavad projektid on väga olulised, sest naiste roll rahuloomes ja lepituse edendamises on võtmetegur protsessi stabiilsuse ja kestvuse tagamisel.
Samuti leiab komisjon, et ELi sekkumise kogemus Põhja-Iirimaal ja rahuloomega seotud algatused tuleks tõesti üles tähendada eesmärgiga häid tavasid teistele konfliktist väljuvatele või sarnaste sotsiaalse integratsiooni probleemidega maailma piirkondadele edasi anda.
Tean, et Põhja-Iirimaa töötab aktiivselt konfliktide lahendamise keskuse loomise nimel ja toetan nende edasist tegevust.
Lubage mul mainida ka edukat Põhja-Iirimaa töötuba lahtiste uste päevadel eelmise aasta oktoobris.
Lisaks sellele, et ürituse kohad olid täis, loodi ka võrgustik, mida praegu rajatakse kogemuste jagamiseks rahu ja lepituse kohta.
Sellele järgneb järelmeetmena ka töötuba käesoleva aasta lahtiste uste päevadel oktoobri alguses.
Siinkohal ma lõpetan.
Tänan teid suurepärase raporti eest ja kuulan nüüd parlamendi arutelu.
<D>
kirjalikult. - (GA) Euroopa rahvastik vananeb ja juba varsti on 55aastaste või vanemate inimeste vanuserühm ELi kõige suurem vanuserühm.
Kui hetkel on iga üle 65aastase inimese kohta neli tööealist inimest, siis 2050. aastaks väheneb see arv pooleni.
Hääletasin selle ajakohase raporti poolt.
Olgugi et pensioniküsimuste üle otsustamine kuulub individuaalsete liikmesriikide pädevuse alla, peavad EL ning liikmesriigid koostööd tegema, et töötada välja kindlakujuline, jätkusuutlik ja majanduslikult elujõuline süsteem.
Nüüdisaegne tööjõud on väga liikuv ning seetõttu on ülioluline, et ka pensioneid oleks võimalik ühest liikmesriigist teise üle kanda.
Pensionisüsteemid tuleb ajakohastada ning muuta need paindlikuks, läbipaistvaks ja juurdepääsetavaks.
Inimestele tuleb jagada teavet kõikide olemasolevate võimaluste ning igasuguste pensionisüsteemide erinevate aspektide kohta.
Toetan raporti punkte, mis käsitlevad suurema rõhu panemist finantskoolitusele ja teadlikkuse tõstmist pensionide jaoks säästmise tähtsuse kohta.
<D>
(HU) Lugupeetud volinik, daamid ja härrad.
Tahaksin kõigepealt tänada proua Stavrevat koostöö eest ja kiita teda suurepärase töö eest, mis sai põllumajanduse ja maaelu arengu komisjoni ühehäälse toetuse.
Nõukogus toimunud arutelu tulemusel on meil 1,02 miljardit eurot, millega leevendada kriisi valusat mõju maapiirkondadele.
Oleme edukalt jõudnud olukorda, kus raha saab kasutada esialgses ettepanekus sätestatust palju paindlikumalt ja sobivalt laias raamistikus, et arendada maapiirkondades juurdepääsu lairiba-Internetile ja lahendada uusi ülesandeid, mis määratleti ühise põllumajanduspoliitika läbivaatamise ajal.
Liikmesriikide maaelu arengu kavad tuleb võimalikult kiiresti läbi vaadata, et nüüd sätestatud summad oleksid kättesaadavad niipea kui võimalik.
See on maaelanikkonna jaoks ehk kõige olulisem asi, sest sellise arengu abil võivad tekkida uued töökohad, uued koolitused ja uued turud, millega kaasneb ka kulude vähenemine ja uute uuenduslike tehnoloogiavahendite kasutamine.
Maainimesed on majanduskriisi kõige haavatavamad ohvrid.
Tegelikult võib tulevikku vaadates öelda, et on olemas ka suurema territoriaalse ja majandusliku eraldatuse tekke oht, mis ulatub majanduskriisist kaugemale.
Juba enne kriisi tekkimist vähenes maaelanikkond paljudes liikmesriikides pidevalt.
Meie kohustus on töötada välja ja rakendada võimalikult kiiresti meetmed, mida on vaja maapiirkondade väärtuste hoidmiseks.
Kolleegid, arvestades, et minu parteil ei lähe valimistel eeldatavasti nii hästi, et ma saaksin järgmised viis aastat teiega edasi töötada, tahaksin teid ka tänada väga hea koostöö eest Euroopa Parlamendis.
Mina kui noor poliitik võin vaid soovida, et igal noorel poliitikul oleks võimalus õppida sellises suurepärases organisatsioonis, kuidas Euroopa poliitika toimib.
<D>
(DE) Härra juhataja, suured tänud teile, Claude.
Korraldasite mitmeid selleteemalisi arutelusid.
See on äärmiselt keeruline teema ja tahaksin teile avaldada erilist tänu selle eest, et olete nende läbirääkimiste vältel olnud järjekindlalt läbipaistev ning võimaldanud meil käsitleda projekti holistlikust vaatenurgast.
Kogu maailma ülesanne on praegu tõhususele mõelda, seda nii energiatarbimises kui ka energiatootmises.
Kuid see ei saa kehtida ainult makrotasandi puhul; me peame alati juhinduma põhimõttest "kõigepealt mõtle väikestele”: heida pilk esmalt mikrotasandile ning kui see töötab seal, siis töötab see ka makrotasandil.
Peame keskenduma maailma parimate tehnoloogiate rakendamisele.
See võib olla lihtne, selgelt struktureeritud tehnoloogia; see ei pea olema tingimata elektroonika või nanotehnoloogia.
Peame tagama, et sellele tehnoloogiale oleks võimalikult suur majanduslik juurdepääs, et igaüks saaks endale selle kasutamist rahaliselt lubada.
Teisest küljest peame muidugi karistama neid, kes raiskavad Maa ressursse.
See on ka meie voliniku üheks suurimaks ülesandeks, nimelt vaadata ülemaailmseid struktuure: karistada neid, kes raiskavad energiat ning toetama neid, kes kasutavad oma töös parimaid ning tõhusamaid tehnoloogiad.
See on ka kliimapoliitika põhiprintsiibiks.
Euroopa Liidus tehtud uuringud näitavad, et kliimamuutus läheb maksma miljardeid ning miljardeid eurosid.
Seepärast ongi oluline aidata mitte üksnes Euroopast väljaspool asuvaid riike; nõukogu peaks kaaluma ka teadus- ja arendustegevuse rahastamist energiatõhususe valdkonnas, seda eriti uues Euroopa Tehnoloogiainstituudis.
<D>
kirjalikult. - (ES) Kuna juhataja, jälgides minu sõnavõtu aja pikkust tunduvalt rangemalt kui eespool kõnelenud kolleegidel, katkestas minu kõne, soovin lisada mõned tähelepanekud.
Me peaksime kahtlemata olema rahul asjaoluga, et projektiga seonduvate probleemide lahendamiseks on kindlaks määratud institutsioonid.
Oleme lõpuks jõudnud sinnamaale, et saame algatada Galileo kasutuselevõtuetapi kindla kava.
Samuti oleme äärmiselt rahul tehtud tööga, mille eesmärk on muuta programmis osalemine võimalikult ulatuslikuks.
Eespool öeldut silmas pidades räägin ühest olulisest aspektist, nimelt projekti tsiviilaspektist, mis on töö läbipaistvuse tagamise möödapääsmatu tingimus.
Euroopa süsteemi sõltumatus võimaldab väljastada kasutajatele osutatavate teenuste sertifikaate ning tagada seega teenuste kõrge kvaliteet.
Nimetatud tingimused on äärmiselt olulised projekti uute kommertsrakenduste väljatöötamisel, luues suurepärased, tohutut keskkonnaalast ja sotsiaalset potentsiaali hõlmavad võimalused VKEde jaoks.
Navigeerimine vaegnägijatele, kõige paremate juurdepääsuvõimaluste kavandamine erivajadustega inimestele, Alzheimeri tõve all kannatajatele abi osutamine, hädas olevate inimeste kiire lokaliseerimine on kõik näited projekti rakenduste kohta, mis aitavad kaas eluviisi parandamisele.
Euroopa Parlament on alati toetanud Galileo projekti õigusloome ja eelarve meetmetega ning on pidanud seda strateegiliselt tähtsaks.
<D>
Resolutsioon, mis käsitleb soolist võrdõiguslikkust Euroopa Liidus, on minu arvates täiesti tasakaalus ning ma kiidan Marc Tarabella tööd selle eesmärgi saavutamisel.
Tööhõive sektoris valitseb tänapäeval ikka veel täiesti varjamatu ebavõrdsus naiste ja meeste vahel, eriti seoses palgaerinevuse või isegi töö- ja pereelu ühitamisega.
Selles valdkonnas on vaja veel edusamme teha.
Mis puudutab seksuaal- ja reproduktiivõiguste kaitset, siis on rasestumisvastaste vahendite kättesaadavus ja abordi tegemisel võimalus naiste jaoks möödapääsmatud.
Naistel peab olema täielik füüsiline autonoomia.
Seetõttu andsin ma neid õigusi kaitsvatele meetmetele poolthääle.
Lõpetuseks, hääletasin naiste õiguste Euroopa harta koostamise vastu, sest alates Lissaboni lepingu jõustumisest on põhiõiguste harta, mis hõlmab naiste õigusi, aluslepingute lahutamatu osa.
See harta on õiguslikult siduv ning võimaldab naisi kaitsta samamoodi nagu mehigi.
<D>
Härra juhataja, see finantskriis on kui äratuskell meile kõigile ja samuti ka volinik McCreevyle.
Vaid mõned kuud tagasi kinnitas McCreevy meile, et jutud finantsriskidest ja kriisidest olid teoreetilised ja me ei pea enam tegelema mingite mullidega.
Nüüdseks seisame just ühe ees, millel on tõsised tagajärjed, kui arvesse võtta tänast Financial Timesi, OECD ja teisi vastavaid institutsioone.
Mul on McCreevyle neli küsimust.
Esiteks, kui vaatame tuletisväärtpabereid - krediidiväärtpabereid, krediiditurgu - siis te süüdistate agentuure, et nad ei ole piisavalt head, mina aga ütlen, et me ei tea mitte midagi sellest, mis toimub.
Kas olete praegu valmis välja pakkuma sellist avalikku väärtpaberite klassifikatsiooni, et avalikud ja eraõiguslikud agentuurid saaksid meile anda informatsiooni nendega seotud riskide osas?
Sest täna on see võimatu.
Minu teine küsimus puudutab huvide konflikti.
Kui võtame suurimad maaklerid, riskifondid ja erakapitalil põhinevad fondid, siis me näeme, et nad on seotud keerukate huvidega: nad teenivad tulu üksteise arvelt, nad kauplevad üksteisega ja me ei tea, mis toimub.
Kas olete valmis sisse viima läbipaistvuse, avalikustamise ja aruandekohustuse reegleid, mis annab meile tegeliku võimaluse tururegulatsiooniks?
Mu kolmas küsimus on seotud pensionifondidega.
Teame, et palgatöötajad ja töölised kannavad kahjumit, kuna on paigutanud oma raha riskifondidesse, mis spekuleerivad sellel riskiturul.
Kas olete valmis sätestama reeglid, mis kaitsevad pensionifonde ja kindlustusfirmasid, kes püüavad paigutada palgatöötajate raha tulevikku selliselt, et nad saaksid oma hoiustelt intresse ja võiksid olla kindlad, et nende kahjumid on kontrolli all?
Mu viimane küsimus: kuidas te kaitsete seisukohta, et riskifondid, erakapitali investeerimisfondid ja investeerimispangad on viimane pelgupaik rahvusvahelistel ja finantsturgudel ilma mingite eeskirjadeta?
Meil on olemas käsitlus pankade ja avatud investeerimisfondide regulatsioonist, miks peaksid teised - riskifondid, erakapitali investeerimisfondid, investeerimispangad - olema selleks viimaseks pelgupaigaks?
Mina ei suuda seda selgitada, teie ei suuda seda selgitada.
On aeg asetada meie ühised huvid ettepoole ja see on põhjuseks, miks meil on vaja reguleerida.
(Aplaus)
<D>
Härra juhataja, soovin proua Martensi raporti kohta midagi selgitada.
Esiteks, lubage mul öelda, et Lissaboni leping ei ole täielik katastroof ning selline väide on nonsenss.
Kahekümne seitsmest Euroopa Liidu liikmesriigist on selle ratifitseerinud või ratifitseerimas kakskümmend kuus, sealhulgas ka Briti parlament.
On kahetsusväärne, et Briti liikmed ei austa enda parlamenti mõningates siinesitatud märkustes.
Iiri rahvas väljendas osades küsimustes mõningast muret ning Iirimaa valitsus ja parlament otsivad neile selgitust.
Saades need selgitused ning kui inimesed hääletavad käesoleval aastal hiljem toimuval teisel referendumil selle poolt, kas ka siis tulevad nad siia oma pisihaldja mütsidega ning esinevad sama ennekuulmatul moel nagu eelmisel korral?
Jätkem Iirimaa asjad Iirimaa lahendada.
Me ei vaja selle juures mingit abi inimestelt, kelle välja ajamiseks meie riigist kulus meil 700 aastat!
Mis puudutab Lissaboni lepingut, siis lubage mul öelda, et Euroopa Liidu rahvastik moodustab järgneva põlvkonna ajal 6% maailma rahvastikust.
Hiina ja kõik taolised riigid muutuvad äärmiselt võimsateks.
<D>
Härra juhataja, daamid ja härrad, ELi kodanikud, käesolev raport on petitsioonikomisjoni ulatusliku ja kõikide fraktsioonide liikmeid hõlmanud töö tulemus.
Tahan tänada nii esimeest kui ka variraportööre nende tubli töö eest.
Petitsioonikomisjoni arvamuse koostajana olen isiklikult antud küsimusele täielikult pühendunud.
Loomulikult on sellel olnud tohutu mõju kümnetele tuhandetele Hispaanias elavatele ELi kodanikele, samuti on see mõjutanud nii Hispaania maapiirkondi kui ka majandust.
Petitsioonikomisjon on raporti nüüd pärast selle kahekolmandikulise häälteenamusega vastuvõtmist heaks kiitnud.
Tegemist on kõikehõlmava dokumendiga, mis toob välja paljud Hispaania linnaehituse erinevad küljed.
Probleem on Euroopa kodanike põhiõigustega, mille hulka kuulub õigus seaduslikult omandatud kinnisvarale.
Euroopa Parlament on juba kohustunud nimetatud õigusi järgima ning need on siduvad kõikidele liikmesriikidele.
Probleemiks on ulatusliku linnaehituse hävitav mõju keskkonnale, eelkõige rannikualadel ja Hispaania saartel, aga ka muudes piirkondades, näiteks Madridi ümbruses.
Probleemiks on Hispaania 1988. aasta rannikuseaduse taaselustamine, mille alusel on nüüd ühtäkki võimalik keelata paljudel inimestel kasutada õigust elada oma kodus - ning mõningatel juhtudel on see isegi päädinud kodude lammutamisega.
Samuti on probleem tuhandete väidetavalt ebaseaduslike majadega, mis on ehitatud omavalitsuste heakskiidul, kuid mis on hiljem tunnistatud ebaseaduslikeks, mistõttu süütust ostjast saab korrumpeerunud linnaehitustavade ohver.
Lõpetuseks on probleem õiguskindluse ja kohase hüvituse puudumisega kinnisvaraskandaalide ohvritele.
Mul ei ole kahtlustki, kes vastutab kõnealuste ulatuslike rikkumiste eest, ning mul on kahju, et need kohalike omavalitsuste ja piirkondlike ametiasutuste üleastumised on õõnestanud paljude teiste püüdlusi tegeleda säästva arenguga, kus tugev majandus liigub käsikäes austusega keskkonna ja kultuuripärandi vastu.
Raport väärib korralikku arutelu, mille käigus kuulatakse ära kõik arvamused.
On vastuvõetamatu, et meie uus kodukord selle välistab.
Kodukorda tuleb esimesel võimalusel muuta, eriti osas, mis käsitleb Euroopa kodanike kaebuste kohta koostatud raporteid.
Palun teil lükata tagasi kaks alternatiivset resolutsiooni.
Need ei ole erapooletud, kuigi põhinevad minu raportil.
Neis ei kajastu üksikasjalikud ja tõsiasjadel põhinevad hinnangud, mille üle petitsioonikomisjon hääletas.
<D>
Daamid ja härrad, lisaks sellele, et Lissaboni lepingu ratifitseeris Ungari, ratifitseerisid selle teisipäeval ka Sloveenia ja Malta.
(Aplaus)
Sloveenia parlamendis hääletas valdav enamus ratifitseerimise poolt.
Malta parlament kiitis lepingu ühehäälselt heaks.
See on tähtis poliitiline märguanne, millega liikmesriigid on selgelt näidanud, et soovivad kiiret ratifitseerimisprotsessi, nii et leping saaks plaanipäraselt jõustuda 1. jaanuaril 2009.
Õnnitlen Sloveeniat ja Maltat selle olulise tähtsusega otsuse langetamise puhul.
(Aplaus)
Nagu te teate, otsustas Slovakkia parlament siseriiklikel põhjustel eile hääletamise edasi lükata.
Panen kõigile Slovakkia poliitilistele juhtidele südamele, et nad täidaksid oma tähtsat poliitilist kohustust.
<D>
kirjalikult. - (PL) Üks Pekingi tegevusplatvormis määratletud strateegilisi valdkondi on naiste õigused kui üldiste inimõiguste võõrandamatu, ühtne ja jagamatu osa.
Eesmärk on rakendada nende õiguste kaitsmiseks täiel määral rahvusvahelised vahendid, sealhulgas naiste diskrimineerimise kõigi vormide likvideerimise konventsioon.
Üks diskrimineerimise vorm on naiste reproduktiivõiguste rikkumine.
Aruanne, mis käsitleb reproduktiivõiguste austamist Poolas 2007. aastal, ning sellel aruandel põhinevad ÜRO inimõiguste komisjoni soovitused näitavad selgelt, et Poola naistel on raske saada hüvitatavaid rasestumisvastaseid vahendeid, arstiabi raseduse jooksul, sünnieelseid teste ja isegi valutut sünnitust.
Neile ei anta võimalust teha seaduslikult aborti peaaegu ühelgi juhul, isegi kui see on seadusega lubatud.
Selle tulemusel tehakse Poolas igal aastal 200-400 seadusliku abordi kõrval 100 000 ebaseaduslikku.
Teen ettepaneku võtta naiste võrdõiguslikkuse mõõdupuuna Euroopa Liidu liikmesriikides vastu seaduslik abordimäär, mille arvutamisel võetaks aluseks seaduslike raseduse katkestamiste arv tuhande elussünni kohta aastas.
Riikides, kus naistel on õigus aborti teha, jääb see määr 200 ligi.
Poolas on see 1.
See on Poolas aset leidva naiste reproduktiivõiguste rikkumise objektiivne mõõdupuu.
Palun, et Euroopa Liit ja ÜRO teeksid naiste õiguste üle järelevalve teostamisel tõhusamat koostööd ja et võetaks kasutusele mõõdupuud, mis väljendaksid arvuliselt naiste õiguste rikkumisi.
<D>
Ehitussektor on üks suurima energiasäästu potentsiaaliga valdkond.
Ehitussektor tarbib 40% energiast ja põhjustab 35% kasvuhoonegaaside koguheitest.
Hoonete energiatõhususe parandamine on üks tõhusamaid viise, kuidas vähendada energiatarbimist ning heidet.
See kokkulepe väärib meie toetust.
Hiljemalt 31. detsembriks 2020 peab kõikide uute hoonete energiatarve olema peaaegu null.
Kõik avaliku sektori hooned peavad saavutama selle kaks aastat varem.
Energiatõhususe miinimumnõudeid hakatakse hoonete renoveerimisel kohaldama juba praegu.
Liginullenergiahooned on hooned, mille energiatõhusus on väga suur.
Lisaks sellele peaks nullilähedane või väga väike nõutava energia kogus pärinema olulisel määral taastuvatest energiaallikatest.
Hea on see, et direktiivis pööratakse tähelepanu sellele, kuidas tagada rahalised vahendid selleks, et võimaldada ümberehitust.
Liikmesriigid koostavad hiljemalt 30. juuniks 2011 loetelu meetmete kohta, mis võimaldavad täita kõnealuse direktiivi eesmärke.
Lõpetuseks: komisjon peab aegsasti, s.o hiljemalt 1. jaanuariks 2017 andma kõnealuse direktiivi toimimise kohta hinnangu.
See direktiiv täidab olulist osa võitluses kliimamuutuste vastu.
<D>
raportöör. - Proua juhataja, tahaksin esmalt öelda kõigile edasi oma kolleegi härra Vidal-Quadrase vabanduse.
Ta ei saa oma sõnavõtuvõimalust kasutada.
Tal on kiireloomulised asjaajamised mujal, aga ta palus mul öelda - mis on temast väga kena -, et me leppisime kokku minu sõnavõtus meie fraktsiooni nimel.
Sooviksin peatuda ühel või kahel punktil, mis on arutelus esile kerkinud.
Esimene on seotud kolleegiga, kes väljendas muret selle üle, et lõpuks koondub võim väga väheste kommunaalettevõtete kätte.
Kui see peaks juhtuma, siis on komisjonil konkurentsieeskirjade alusel volitused sellega tegelda ning meil on pretsedent teistest maailmajagudest, sealhulgas Ameerika Ühendriikidest, kus on tegeldud kinnistunud monopoli või domineeriva turujõuga.
Seega on see viimane väljapääs, kui nendest õigusnormidest ei piisa.
Kas peaksime hakkama arutama ka neljandat paketti?
Pean tuletama volinikule meelde, et ma kutsusin teda üles ettevaatlikkusele kolmanda paketiga tegelema hakkamisel: parem on oodata ja vaadata, mida teise paketiga pärast selle rakendamist saavutati.
Ma arvan, et me peame praegu andma aega selle paketi ülevõtmiseks: seda tuleb rakendada ja jälgida selle toimimist, enne kui otsustada, kas midagi on vaja.
Pean ütlema, et minu pettumuse omandisuhete eraldamise ebaõnnestumise pärast on heastanud minu optimism seoses võimalusega, et koostööamet võib kasutada talle antud õigusi olukorraga tegelemiseks; ning ma tahaksin tänada oma teist kolleegi, kes nõuab energeetikasektorit reguleerivatele asutustele suuremaid õigusi.
Turujõud juba liiguvad selles suunas.
Kaks Saksmaa kommunaalettevõtet võõrandavad enda ülekandesüsteeme, kuna nad on saanud aru, et sellel on ka suurem kasulikkus.
Kas võiksin lõpetuseks mainida uuesti konkurentsi?
See tähendab suuremat kasu ja paremat teenust tarbijatele ning see tähendab tõhusamat ressursside kasutamist.
Seetõttu on see hea otsus.
<D>
fraktsiooni ALDE nimel. - (FR) Austatud president, nõukogu eesistuja, volinik! 26. septembril 2009 korraldati 38 riigis 44 kodanikepaneeli esindamaks eri arenguetappe.
91% kogu maailma kodanikest, kaasa arvatud 93% eurooplastest, uskus, et Kopenhaagenis on väga vaja kokkuleppele jõuda.
89% uskus, et pidime tööstusriikides võtma kasvuhoonegaaside heite vähendamise eesmärgiks rohkem kui 25% ning 92% eurooplastest on sellega nõus.
Meil, Euroopa inimesi esindavatel Euroopa Parlamendi liikmetel, on kohustus vastata oma kaaskodanike palvele, ent eelkõige võtta endale vastutus, et saaksime täita valitsustevahelise kliimamuutuste rühma (IPCC) eesmärki vähendada 2020. aastaks heitkoguseid 25-40%.
Selle saavutamiseks tuleb kinni pidada 30% vähendamise eesmärgist, nagu Jo Leinen just ütles, ning loomulikult vajalike finantsressurssidega, mis aastaks 2020 on hinnanguliselt 100 miljardit eurot.
Selle jaoks juurutatakse tõenäoliselt juba finantstehingute maks ning ka rohelise tehnoloogia siirdamine lõunasse.
Euroopa juhiroll selles tuleviku jaoks väga tähtsas teemas peab lõppema kokkuleppega, ent mitte kokkuleppega iga hinna eest; teiste sõnadega, mitte sellisega, mis ei suuda oma eesmärke täita ning millel pole finantsressursse, -kontrolli ega piiranguid.
Parem oleks üldse mitte midagi saavutada, kui et võtta ähmane kohustus, mis selle küsimuse tagaplaanile jätab, pannes inimesed uskuma, et sellega on tegeletud.
Meie kohustus on mitte ainult ühiselt kliimavõla eest vastutada, vaid teha ka kõik võimalik veenmaks inimesi ainsas mõistlikus lahenduses ning olemaks õiglase ja tõhusa ühispingutuse väsimatu kaitsja.
Selles suhtes tähendab 30% eesmärgist kinnihoidmine seda, et kõigile riikidele, mis on juba oma heitkogustele alumised ja ülemised piirid välja pakkunud, antakse vahend ülemiste piiride poole püüdlemiseks, mitte alumiste juurde jäämiseks.
Kopenhaagenis vastu võetud seisukoha eest annavad kõik rahvusvahelisele avalikkusele ning tulevastele põlvedele aru.
Meie, eurooplaste, seisukoht peab olema selge, üheselt mõistetav ja äärmiselt jõuline.
<D>
- (FR) Proua juhataja, esiteks sooviksin ka mina muidugi avaldada kaastunnet ja väljendada toetust esiteks nendele peredele, kes leinavad, ning kõigile neile, kes on ohvrid, eelkõige paljudele, kes on teenustest ära lõigatud ja kellel täna ei ole endiselt elektrit, vett või muid kommunaalteenuseid.
Lugupeetud volinik, kuulasin teie lubadust meile - ja ma arvan, et teil oli õigus - et kriisiennetusmeetmeid konsolideeritakse, aga tänaõhtune küsimus, kui võin nii öelda, on hiljutise kriisi hüvitamine.
See oli kolmas katastroofiline torm 20 aasta jooksul.
Esimene, nagu mäletate, oli 1988. aasta juulis Bretagne'is.
Sellele tormile kuulub endiselt tuulekiiruse rekord: üle 250 km/h.
Teine enneolematu ulatusega torm oli 27. detsembril 1999.
See laastas esmakordselt suure osa meie metsadest.
Kolmas torm oli 24. jaanuaril 2009.
Mäletan seda seetõttu, et elan Gironde'is väga lähedal Gironde'i metsadele.
Esimene asi, mida peame tegema, on küsida endalt, milline võiks olla Euroopa Liidu lisandväärtus.
Metsanduses on olukord katastroofiline ning meid ähvardab see, et metsaülemad on lõpetanud metsaistutamise, mis tähendab minu arvates, et osad neist leiavad, et see elukutse ei ole enam jätkusuutlik.
Seetõttu peame kehtestama plaani ning mina olen nende hulgas, kes olid valmis, juba ligikaudu 10 aasta eest, kaaluma ühist kriisikorraldust, nii et saame müüa kogu puidu, mida praegu on viidud turule suhteliselt tahtmatult, hinda mõjutamata: me saaksime seda teha, blokeerides tarned teistest Euroopa piirkondadest, rahastades transporti ja tagades, et see maa istutatakse uuesti väga kiiresti täis; arvan, et vastasel korral hakatakse sellega spekuleerima või jäetakse see lausa unarusse.
See on probleem, mis pakub Euroopa Liidule otsest huvi.
Teiseks mõtlen ka austrikasvatajate peale.
Praegu on see eluala suures kitsikuses.
Valdkond oli hädas juba 2002. aastal pärast üht teist katastroofi, mis ei olnud sugugi looduslik, see tähendab pärast Prestige'i uppumist, ning praegu on Arcachoni basseini austrikasvatajad kaotamas lootust, et suudavad taas jalule tõusta.
Lõpetuseks sooviksin, et hakataks kasutama Euroopa Liidu solidaarsusfondi.
Ilmselgelt tunnen kaasa sellele, millele proua Laperrouze viitas.
Täna ei ole nõukogu siin.
See ei põhjusta mingit kahju, aga ma arvan, et see valmistab äärmiselt suurt pettumust, et ta on keeldunud muutmast eeskirja ja et seda fondi on täna nii keeruline kasutusse võtta.
Kusjuures küsin teilt, kas Prantsuse valitsus ise on seda kasutanud.
Olen nende hulgas, kes soovivad näha, et ta seda teeb, kuna usun, et paar kuud enne valimisi on väga oluline, et meie kodanikud teaksid, et Euroopa solidaarsus on olemas ja Euroopas ei valitse vaid turg.
<D>
(IT) Härra juhataja, daamid ja härrad, ma arvan, et enam ei ole ühtegi põhjust ühegi Valgevene-vastase sanktsiooni säilitamiseks.
Seal näeme riiki, mis on elab kahtlemata läbi kriisi nagu kõik Euroopa riigid, ja igal juhul on see riik, kes lubab õigust omandile, riik, mille kasvumäär oli veel mõni kuu tagasi 8% ja kes ei takistanud välismaalastel, sealhulgas eurooplastel osta maad ja maju, isegi kui see käis Valgevene ettevõtete kaudu.
Lisaks sellele - seoses usuvabadusega - läks veidi aega tagasi kardinal Bertone Valgevenesse ja Valgevene riigi ning Vatikani vahel loodi kindlasti vastastikuse austuse sidemed.
Eelkõige on olulised poliitilised vabadused, ja siin on olnud juttu mõnest vangist, kuid tegelikult on see seotud kolme poliitvangiga, kes on vabastatud.
Me räägime ka poliitilistest valimistest ja kindlasti ei ole seal kõikehõlmavat vabadust, mida meie lääne valimistel kogeme, kuid on loomulikult tõsi, et riik on andnud kõigile kandidaatidele televisiooni eetriaega ja mõnel juhul isegi toetusi.
Me teame ka, et mõne nädala pärast on mõnel ajalehel - sõltumatul ajalehel - tegevuse alustamise ka levitamise võimalus.
Ma arvan, et Euroopa strateegilistes huvides on Valgevenele avaneda, täpsemalt seepärast, et Valgevene on väga oluline element Euroopa ja Venemaa vahel.
Meenutagem, et seal on suur katoliiklik vähemus, mis toob Valgevene lähemale naaberriigile Poolale ja ülejäänud Euroopale ning teeb riigist ülejäänud Ida-Euroopa suhtes strateegilise liitlase.
On kummaline, et täna räägitakse Türgi sisenemisest Euroopasse, kui Valgevenel on Euroopaga tugevam ja olulisem partnerlusroll.
<D>
fraktsiooni PPE-DE nimel. - (DE) Hr juhataja, volinik, daamid ja härrad, kõigepealt tahan ma tänada komisjoni ja raportööri nende töö eest.
Kaubaveologistika on nii lai teema, et alati pole kerge piirduda ainult olulisega.
Nagu prantsuse keeles väga tabavalt öeldakse: "Qui trop embrasse mal étreint".
Niisiis olgem rõõmsad, et suudame täna käsitleda võtmeküsimusi!
Me peame astuma uuele pinnale, sest see pole lihtne valdkond.
See on konfliktne valdkond, kus majandusele ja kasvule ühelt poolt vastandub teiselt poolt keskkonnaohutus ja julgeolek.
Lihtsalt öeldes: igaüks tahab kaupa, keegi ei taha transporti.
See tähendab, et sektoril, mis kahtlemata pakub väga häid töötamisvõimalusi, ei ole väga hea maine.
Me peame andma oma osa, et tuletada inimestele meelde, et esiteks on see oluline majandussektor ja teiseks, et me suundume sissetallamata rajale, ning kolmandaks, et sektoril on tänaseni tööhõivepotentsiaali.
Ma pean ikka veel väljaõppele viitamist väga oluliseks ja erinevad riigid oleksid pidanud sellest kinni haarama.
Spetsialiseerumine sellistes valdkondades võib viia uute ja huvitavate ametite tekkeni.
Teaduslik uurimine võib samuti aidata kaubavedu muuta tõhusamaks, keskkonnanõuetele vastavamaks ja ka ohutumaks.
Riikide koostöö jääb oluliseks.
Meil on vaja mõelda vaid üleeuroopalistele võrkudele.
Me kõik mõtleme globaalselt, mitte keegi ei taha tegutseda kohapeal.
Lihtsalt öeldes tahame neid võrke igale poole, aga meil ei ole selleks ressursse, ükskõik kas me räägime läbi nõukoguga või riikidega, et saada üleeuroopaliste võrkude jaoks rohkem vahendeid.
Transpordiliikide osas ma usun, et mitte kellelgi pole midagi kaupade raudteele ja siseveeteedele üleviimise vastu, kuid võtmesõna on tõhusus.
Tõhusus ei ole ainult hinna küsimus.
Kui raudteetransport on odavam, kuid mitte tõhusam, ei saavuta me ümbersuunamist.
Kui tahame seda küsimust tulemuslikult lahendada, peame siduma tõhususe hinnaga.
Lõpuks lubage mul tõstatada väga suurte veokite ja standardimise küsimus.
Ainuüksi Euroopa tasandil ei saa me midagi ära keelata või hoopis lubada.
Me peaksime liikmesriikidega nõuetekohaselt koos töötama ja leidma direktiivid, näiteks julgeoleku ja infrastruktuuri valdkonnas, mis määravad ära, kas väga suuri veokeid tuleks lubada või mitte.
<D>
Härra president, ma kiidan teie ees seda resolutsiooni.
Tegelikult ma kiidan Genfis tegutsenud parlamendidelegatsiooni tööd, kes nõudsid aru meie enda ELi esindajatelt ning tegid nendega koostööd dialoogi edendamiseks teiste maailma piirkondade riikidega, näidates Euroopa tugevust ja solidaarsust inimõiguste ja rahvusvahelise humanitaarõiguse kaitsmisel.
Ma olen tänulik, et minu muudatusettepanekud lisati tekstile, mis toetab naistevastase vägivalla teemalise eriistungi kokkukutsumist ning rahvusvaheliste inimõiguste alaste kokkulepete allkirjastamist ja ratifitseerimist kõigi meie riikide poolt.
Ma kutsun Euroopat üles toetama eriti äri ja inimõiguste eriesindaja mandaadi pikendamist.
Ent olles just Gazast tagasi pöördunud, tahan teile eriliselt kiita lõiget 34.
Tegemist on piiramisrõngas oleva riigiga, kus Gaza elanikele sunnitakse peale keskaegseid elutingimusi.
Täna me näeme seda kui selget inimõiguste rikkumist.
Kui isegi Tony Blair ei suuda Iisraeli veenda lubama seadmete importi, mis takistaks 40 000 liitri puhastamata inimväljaheidete sattumist joogivette, on Euroopal aeg tegutseda.
Uue mandaadi saanud Euroopa väed võiksid aidata teostada järelvalvet piiride taasavamise üle ning nii, nagu ma praegu küsin teie toetust, võivad Euroopa riigid saavutada kõigi osapoolte kokkuleppe ÜRO Inimõiguste Nõukogus, et nõuda rahvusvahelise humanitaarõiguse jõustamist.
Euroopana on meil võimalus võtta initsiatiiv, nagu soovitas eesistujariik Sloveenia meie inimõiguste allkomitees Brüsselis alles eelmisel nädalal.
Me võime välja pakkuda tasakaalustatud teksti, milles tunnistatakse, et nii terroristide raketirünnakud kui ka kollektiivne karistus blokaadiga rikuvad neljandat Genfi konventsiooni.
Selliselt toimides võime jõuda Genfis konsensusele, mis võib humanitaarkriisi all kannatavate Gaza elanike olukorda reaalselt parandada.
<D>
komisjoni liige. - Mul on väga hea meel, et esitasite selle küsimuse, sest olen väga uhke ühe meie saavutuse üle, milleks on linnapeade pakt.
2008. aastal toetasime linnade algatust luua linnapeade pakt.
See tähendab, et linnadel on siduv kohustus vähendada süsinikdioksiidi enam kui 20% võrra 2020. aastaks.
Sel eesmärgil loovad nad säästva energia tegevuskavad.
Samuti rajati koordineerimiseks ja edendamiseks linnapeade pakti kontor.
Toetame neid meetmeid Teadusuuringute Ühiskeskuse kaudu, et tagada teaduslik taust ja tehniline tugi säästva energia tegevuskavade koostamiseks, rakendamiseks ja hindamiseks.
Väiksemate omavalitsuste puhul peab komisjon läbirääkimisi teiste riiklike, piirkondlike ja kohalike haldusasutustega, et tagada nende toetus väiksematele linnadele.
Käesoleval aastal on kavas rakendada ka täiustatud heade tavade süsteem - tipptaseme sihteesmärgid.
Samuti lõime rahalise toetamise vahendi Euroopa Investeerimispanga (EIB) kaudu, kuhu paigutame toetused ning kasutame ka Euroopa Investeerimispanka säästva arengu käsitlemiseks linnades.
Euroopa Investeerimispank on juba olnud seotud konkreetsete projektidega nagu Barcelona, mille üle käivad läbirääkimised on üsna kaugele arenenud.
Ma tean, et Corki linn ei ole veel kõnealusele paktile alla kirjutanud, mistõttu sõltub Corki linnast seda võimalust kasutada.
See on hea viis mobiliseerida kodanikke nende algatuste toetamiseks.
Samal ajal on ka teisi säästva arengu vahendeid ning ühtekuuluvuspoliitika pakub linnadele olulist toetust säästva arengu poliitika ja meetmete rakendamisel.
Aastatel 2007-2013 investeeritakse ühtekuuluvuspoliitika fondidest otse säästva energia algatustesse ELis 9 miljardit eurot.
Lõuna ja ida tegevusprogramm, mis hõlmab Corki linna, investeerib piirkonda 669 miljonit eurot ning aitab kaasa Lissaboni eesmärkide saavutamisele majanduskasvu ja töökohtade valdkonnas.
Ühtekuuluvusfondid toetavad otse säästva energia projekte piirkonnas ning aitavad mobiliseerida täiendavaid riiklikke investeeringuid.
Rahastamist võib kasutada energiatõhususe ja taastuvenergia tootmise stimuleerimiseks, tõhusate energiahaldussüsteemide arendamiseks ning puhta ja säästva ühistranspordi edendamiseks, eelkõige linnapiirkondades.
Tegevusprogramm hõlmab fondi "Gateway Challenge Fund”, mis põhineb integreeritud säästva arengu strateegial Corki jaoks.
Lõpuks, Regionaalarengu Fondi muudeti hiljuti, et kõigil liikmesriikidel oleks võimalus kasutada piirkondlikke fonde energiatõhususe parandamiseks ning taastuvenergia integreerimiseks olemasolevatesse elamispindadesse.
See võib ulatuda kuni 4%-ni piirkondlikule fondile eraldatud vahenditest.
Seega, kokkuvõttes usun, et oleme loonud raamistiku linnadele, kes jagavad soovi luua säästvaid mudeleid oma kodanikele, ning selleks on linnapeade pakt.
Linnapeade pakt hõlmab poolehoidjaid, nagu New York ja Rochester, ning osalejaid teistest riikidest väljaspool ELi, mistõttu pakutakse palju teavet läbi meie kontori.
Seoses rahalise toetusega ei ole meil praegu ühtegi programmi, mis oleks pühendatud energiatõhususele, kuid meil on struktuurifondid, meil on Euroopa intelligentse energia programm ja meil on ka Euroopa Investeerimispank.
Kasutame kõiki neid vahendeid kõnealuste algatuste toetamiseks.
Euroopa Investeerimispank on selles protsessis väga aktiivne.
Praeguses etapis ei ole see siiski niivõrd rahastamise küsimus, kuivõrd heade projektide ja tõeliselt pühendunud poliitika küsimus linnadelt.
See on mu vastus teie väga tähtsale küsimusele.
Usun, et linnadel on palju võimalusi võtta suund säästva energia poole tulevikus.
<D>
kirjalikult. - (PT) 4,5 miljardi euro võrra Struktuuri- ja Ühtekuuluvusfondile eraldatud summade vähendamine ELi 2008. aasta eelarves õigustab meie hääletamist selle raporti vastu.
2007-2013 mitmeaastast finantsraamistikku ei ole algusest peale jälgitud, eriti seoses ühtekuuluvuspoliitika fondide kasutamisega.
Taolised "õigustused” nagu programmide vastu võtmise ja rakenduskavade hilinemine ei selgita, miks kahel järjestikusel aastal ei kajastu need summad ELi eelarves või miks neid on pärast kahandatud.
Pealegi sisaldab 2009. aasta ELi eelarve struktuuri ja ühtekuuluvuspoliitika assigneeringuid, mis on väiksemad 2007. aastal vastuvõetutest, ja seda aastal, mil valitseb kriis.
Kui iga liikmesriigi rakenduskava täitmisel on raskusi, siis tuleb need ületada (muuhulgas ühenduse ühisfinantseeringu määra tõstes).
On vastuvõetamatu kasutada neid "raskusi”, et vähendada summasid, mida peaks kasutama tootmissektori toetamiseks ning töötajate õiguste edendamiseks "ühtekuuluvusriikides”, kuhu kuulub ka Portugal.
Pealegi on assigneeringud kuhjunud, mis muudavad mittekasutamise võimalikuks seoses n+2 ja n+3 reeglite rakendamisega ning seoses nende riikide riigieelarvest saadavate osaliste kaasfinantseeringutest tingitud raskustega.
<D>
kirjalikult. - (FR) Kohe algusest on minul, Euroopa Parlamendi Sotsiaaldemokraatide fraktsiooni kõnealuse raporti variraportööril olnud tõsised kahtlused Euroopa Komisjoni teatises mainitud riiki sisenemise ja riigist lahkumise süsteemi kasulikkuse ja tõhususe suhtes.
Sellise süsteemi rakendamine, mis on otseselt inspireeritud US-VISIT programmist, tähendaks tohutute investeeringute tegemist selleks, et näha ainult väga ebakindlaid tulemusi võitluses nii ebaseadusliku sisserände kui ka kuritegevusega.
Seda näitab igal juhul USA eksperiment.
Lisaks sellele kujutavad kavandatud meetmed, mis põhinevad massilisel isikuandmete kogumisel, minu arvates ohtu eraelu puutumatuse kaitsele.
Seda seisukohta jagab Euroopa andmekaitseinspektor.
Mitmete minu esitatud muudatusettepanekute vastuvõtmise tagajärjel, mille eesmärgiks oli rõhutada kahtlusi seoses süsteemi vajalikkuse ja proportsionaalsusega ning kritiseerida kahtluse õhkkonda, mis üha enam läbib otsuseid seoses välispiiride haldamisega, toetan raportit täiskogus.
Ajal, mil maailma majandus on kriisi sukeldunud, on Euroopa eelarve jaoks kahtlemata teisi prioriteete.
<D>
- (PL) Härra juhataja, loodetavasti me võiksime oodata, et aja jooksul laheneb konflikt ise.
Siiski oleks see üks tühjemaid lootusi.
Uued põlvkonnad kasvavad üles ja konflikt üha süveneb.
Võiks ju arvata, et need kaks rahvast on üsna lähedased, et heebrealased ja araablased võiksid koos elada, kuid mitte hierarhilise süsteemi tingimustes.
Igasugune teineteisest sõltuvus, ebavõrdsus ja eelkõige suveräänse riikliku struktuuri puudumine araablastel on pidevad negatiivsete emotsioonide, veendumiste ja kättemaksu allikad.
Kui Iisraeli riik ei suuda omaks võtta territooriumide jaotust, siis kahjuks on mul raske näha selles piirkonnas rahu saabumist.
Nii nagu juutidel on õigus oma maale, oma riigile, nii on see õigus ka araablastel, palestiinlastel.
Ajalooliselt, enne Teist maailmasõda, oli Palestiina olemas, ja nagu me näeme, pole lihtne seda Araabia mälust kustutada.
Gaza inimeste olukord halveneb iga päevaga niivõrd, et koguneva agressiooni lahvatamine on vältimatu, ja kõik, mis me teha saame, on vaadata seda piinlikkustunde ja kurbusega.
Parim, mis me saame teha - lisaks püüdele rahustada vastastikuse hävitamise impulsse ja lisaks vahendamise katsetele - on anda inimestele humanitaarabi, et nad saaksid elada nii viisakates sanitaarhügieenilistes tingimustes kui võimalik, et neil oleks midagi süüa ja kusagil koolis käia.
Kuid ma rõhutan, et see on ainult lahenduse aseaine, lahenduse, mille suunas, häbi tunnistada, ei suuda me liikuda.
Üheksateistkümnenda sajandi Kesk- ja Ida-Euroopa ning kahekümnenda sajandi Euroopa ja Aafrika õudustes saadud kogemus näitab selgelt rahva sõltumatuspüüde jõudu.
Just selle jõuga puutume me ka praegu kokku.
<D>
Härra juhataja, eelarvearutelude puhul peab paika hästi teada-tuntud seadus, mida nimetatakse kolme L-i seaduseks, kuna eelarvearutelud hõlmavad litaania mahavuristamist, just nagu liturgia puhul, mille lõpptulemus on majanduslik letargia.
Sama võime näha 2008. aasta eelarve puhul.
Kõigepealt litaania.
Virrankoski vuristab litaaniad maha, nagu tegi härra Elles 2006. aastal ning nagu meie kaasparlamendiliige Garriga Polledo tegi 2005. aastal.
Esiteks assigneeringute kärpimise litaania: eelarveprojektis kärbib ministrite nõukogu esialgse eelarveprojekti assigneeringuid.
Jan Mulder selgitas meile, et see on näiteks põllumajanduse puhul üsnagi tavaline.
Siiski teeb Euroopa Parlament ettepaneku need assigneeringud ennistada.
Seega seisneb litaania selles, et eelarve on järjepidevalt väiksem mitmeaastases finantsraamistikus sätestatud ülemmäärast.
Mitmeaastases finantsraamistikus valitseb vajalike assigneeringute nappus ja eelarves on see nappus veelgi suurem.
See on maltusluse kaskaad.
See on samuti poliitiliste prioriteetide litaania: aastast aastasse mainitakse vaesuse vastu võitlemist, haridust, koolitust, põllumajanduse mitmekülgsust ja seitsmendat teadusuuringute raamprogrammi ning siit algabki liturgia.
Liturgia seisneb peamiselt eelarve koostamise süsteemis ja ideoloogias, mis sellist süsteemi toetab.
Süsteem seisneb eelarve tutvustamises tegevuste järgi ja eelarve ettevalmistamises tegevuste järgi.
Tegelikkuses on kulutused tükeldatud jaotisteks, poliitikavaldkondadeks, mis vastavad peadirektoraatidele.
Eelarve on nagu tohutu suur vorst, vürtspoodniku vara, mille puhul seisneb probleem - nagu raportöör nägi - selles, et eelarve jagamine tegevuste järgi põhjustab segadust mitmeaastases finantsraamistikus, mis on jagatud laiemateks kategooriateks.
Ühel on viis kategooriat: konkurentsivõime, loodusvarade säästmine, vabadus, EL kui ülemaailmne partner, haldamine, ning teisel on ligikaudu 30 poliitilist tegevust ning neid kategooriaid on raske omavahel kooskõlla viia.
Kõike seda tehakse eelarveideoloogia nimel, suutlikkuse, konkurentsivõime, tõhususe, tulemuslikkuse ja tulemustega seotud ideoloogia nimel ning see toob endaga kaasa häguste vahendite kogumiku, tulemusnäitajad, tulemuslikkuse näitajad, tegevuslehed.
Seda eelarve koostamise süsteemi tutvustatakse uuena, justkui oleks see eelarvealase teabe uuendus, kuid tegelikult on see üpriski vana ja selle juured ulatuvad juba 1947. aastasse.
See oli Ameerika Hooveri komisjon, kes rääkis esimest korda sellistest mõistetest nagu tulemuslikkus, kulud-tulud, tõhusus, eesmärgid ja tulemused.
See oli see, mis andis Ameerika Ühendriikidele 1960. aastatel Johnsoni ametiajal planeerimise, programmeerimise ja eelarve koostamise süsteemi ning president Carteri ametiajal nulleelarve koostamise - eelarve tulemuslikkuse ideoloogia, mis seejärel levis Uusmeremaale, Ühendkuningriiki ja Prantsusmaale 2001. aastal koos eelarveseaduste algseadusega ning 2006. aastal isegi Mehhikosse.
Selle põhjal võib aru saada, miks Euroopa Liidu eelarvel jääb puudu läbipaistvusest ja tegelikult ka tõhususest.
Euroopa Parlamendis ei ole sadat inimest, kes oleksid võimelised mõistma Euroopa Liidu eelarvet tegevuste järgi koos tagajärgedega, mida see endaga kaasa toob: Euroopa Liidu majanduslik letargia.
Sest kui ei ole Galileot, kui ei ole ühendusteed Lyoni ja Torino vahel, kui ei ole ühendusteed Genova ja Barcelona vahel, kui pealinnad ei ole ühendatud kiirrongidega, kui teadusuuringute eelarve ei ole selline, nagu see peaks olema, kui 27 liikmesriigist koosneva Euroopa eelarve oleks sama mis Hispaania eelarve, kui Euroopa eelarve on üks kahekümnendik Ühendkuningriigi eelarvest, siis on selle põhjuseks just maltuslik ideoloogia.
Võib-olla oleks meil aeg aru saada, et kõrvuti tavalise eelarvega vajame erakorralist eelarvet, et anda laene, mida rahastataks suurest Euroopa laenust, mis võimaldaks investeeringuid.
<D>
Hääletasin selle raporti vastuvõtmise poolt.
Arengukoostöö rahastamine nõuab hästi läbimõeldud määrusi ning raportis pakutakse välja süntees selle kohta, millised peaksid olema meie prioriteedid nende määruste vastuvõtmisel.
Eesmärk, mida Euroopa Liit soovib selle vahendi loomisega saavutada, on tagada arenguriikidele ELi eritoetus.
Võttes arvesse meie praegust võitlust finantskriisiga toimetuleku nimel, muutuvad järjest selgemaks vaesemate riikide probleemid.
Arengukoostöö rahastamisvahendi eesmärk on aidata vaesemaid partnerriike kaubanduse ja piirkondliku integratsiooni, looduskeskkonna ning loodusvarade kasutamise, infrastruktuuri-, vee- ja energia-, maaelu arengu, põllumajanduse ja toiduga kindlustatuse, inimarengu- ning sotsiaalse ühtekuuluvuse valdkonnas.
Lisaks soovime toetada valitsussüsteemide arengut, demokraatiat, inimõigusi ning ka majanduslikke ja institutsionaalseid reforme ning hoida ära konflikte ja riigi nõrgenemist.
Kõik ülalnimetatud eesmärgid on äärmiselt tähtsad, et tugevdada julgeolekut vaesemates piirkondades.
On kiiduväärne aidata teistel riikidel üles ehitada stabiilset demokraatlikku ühiskonda õigusriikides, kus austatakse inimõigusi ja tagatud on sõnavabadus, millel on tugev kohtusüsteem, territoriaalkaitse ja relvajõud.
Loodan, et meil õnnestub seda rakendada laiemalt, kasutades rahalisi vahendeid veelgi tõhusamalt.
<D>
Härra juhataja, ma kiidan heaks suurepärase raporti Euroopa Parlamendi rolli kohta valimisvaatlustes.
Uutes ja arenevates demokraatiates nähakse valimisvaatlusi õigesti kui ELi prioriteeti ja tõendit nende riikide arengule pühendumisest.
Ometi näen ma uut rolli meie liikmesriikidele, meie niinimetatud küpsetele demokraatiatele, ja see on juhtimine eeskuju kaudu.
Ma tuletan meelde tulist arutelu Poolas enne üldisi valimisi oktoobris 2007.
OSCE tahtis kasutada väikest vaatlejate rühma.
Sellele soovile reageerisid paljud poliitikud esialgu negatiivselt, nähes selles solvangut ja halvustamist.
See polnud nii.
Vaatlemismissioonid on olnud kasutusel paljudes vana Euroopa demokraatiates.
Prantsuse presidendivalimised on just üks näide.
Lõpuks kiideti vaatlejate lähetamine Poola heaks.
Veendes kõhklevat tekkivat või uut demokraatiat rahvusvahelisi vaatlejaid vastu võtma, peame näitama, et me lubame teistel ka ennast uurida.
Meie valimisprotsessid ei ole ilma probleemideta.
Britid on tuvastanud pettusejuhtumeid posti teel hääletamise puhul ja meie kõigi ees seisavad tulevikus sellised uued väljakutsed nagu internetihääletus.
Niisiis olgem uurimisele avatud, sest niisugune avatus saab meie enda usaldusväärsust üksnes suurendada.
<D>
Austatud juhataja, kvaliteet on olulisim sõna kogu toidutootmisahelas ehk teel põllult lauale.
Äärmiselt oluline on anda ELi tarbijatele teada neist karmidest nõuetest ja normidest, mida kohaldatakse toiduainetele ja mida põllumajandustootjad ning põllumajandus- ja toidukaupade tootjad peavad järgima, ning nendega seotud kuludest.
ELi toitu eristab selle kvaliteet ja vastavalt kõrged normid.
Importkaupade kohta seda sageli öelda ei saa.
Ma ei arva, et peaksime ühenduse tasandil sertimissüsteeme või toidukaupu eristavaid tähiseid juurde looma.
See eksitab tarbijat.
Selle asemel peaksime keskenduma propageerimismeetmetele, et teavitada tarbijaid ELi tähistest, mida juba kasutatakse ja mida tarbijad peaksid pidama kvaliteedi garantiiks.
Veel üks probleem on tagada piirkondlike toodetega seotud taotluste hindamise protsessi parandamine ja registreerimisprotsessi kiirendamine.
Kahjuks venib nende avalduste menetlemine Euroopa Komisjonis aastaid.
Väike-Poola ja Kielce vojevoodkond Poolas ootavad endiselt järgmiste toodete registreerimist: fasola korczyńska (Korczyni uba), kiełbasa lisiecka (Lisiecka vorst), wiśnia nadwiślanka (Wisła piirkonna kirss), śliwka szydłowska (Szydłowieci ploom), jabłka łąckie (Łącko õun), obwarzanek krakowski (Krakówi saiake) ja fasola z Doliny Dunajca (Doonau oru uba).
<D>
kirjalikult. - (IT) Ma hääletasin Euroopa Liidu solidaarsusfondi kasutuselevõtmise poolt.
Leian, et see fond on väärtuslik vahend, mis võimaldab Euroopa Liidul näidata üles solidaarsust loodusõnnetuste tõttu kannatanud piirkondade elanikega, andes rahalist abi, et aidata kaasa normaalsete elutingimuste kiirele taastumisele.
Tänasel hääletusel heaks kiidetud taotluse esitas Iirimaa ja see oli seotud tugevate vihmasadudega, mis põhjustasid 2009. aasta novembris suuri üleujutusi.
Üleujutused põhjustasid tõsist kahju põllumajandussektorile, elamutele ja äriühingutele, teedevõrgule ning muule infrastruktuurile.
Iiri võimude hinnangul on katastroofist põhjustatud otsene kahju kokku 520,9 miljonit eurot.
Kuigi see summa on määruses sätestatud künnisest väiksem, vaatas komisjon taotluse läbi nn erakorralise piirkondliku katastroofi kriteeriumi kohaselt.
Selle kriteeriumi järgi võib piirkonnale fondist abi anda, kui kõnealune piirkond on kannatanud erakorralise katastroofi, eeskätt loodusõnnetuse tõttu, mis on tõsiselt ja püsivalt mõjutanud elanikkonna valdava osa elutingimusi ja piirkonna majanduslikku stabiilsust.
Lõpetuseks lisaksin, et fondist eraldatakse kokku 13 022 500 eurot.
<D>
Härra juhataja, kolleegid, Euroopa Liit on maailma suurim arenguabi andja, kelle osa moodustab kogu abist 60%.
Euroopa Liidu keskset rolli arengukoostöö peamise osalisena tuleks edaspidi veelgi tugevdada.
Majanduse stabiliseerimiseks ja rahu kujundamiseks arengumaades on eluliselt tähtis, et Euroopa Liit järgib seatud eesmärki suurendada aastaks 2015 oma panust arenguabisse 0,7%ni SKTst.
Ainuüksi sellest aga ei piisa.
Väga tähtis on saavutada eri institutsioonide vahelises arengukoostöös üldine ühtsus.
Infrastruktuuri rajamiseks ja inimõiguste paremaks austamiseks mõeldud investeeringud ja projektid tuleb korraldada selliselt, et nad toetaks üksteist.
EL peab looma ühtsete arengupoliitika meetmete rakendamiseks vajalikud rahastamisvahendid.
Euroopa Liidu arengukoostöö praegune õiguslik alus on aga õigusaktide poolest puudulik, mistõttu sooviksin tänada raportööri selle olulise küsimuse tõstatamise eest.
Projektid, millega soovitakse parandada veondus-, tehnoloogia- ja energiasektorit ning teadusringkonna ja vabaühenduste vahelist dialoogi, on väga olulised arengumaade sotsiaalse elujõulisuse jaoks.
Selliste projektide peamine eesmärk ei ole siiski arengumaade majandusarengu ja jõukuse soodustamine ning seega ei vasta need Majanduskoostöö ja Arengu Organisatsiooni kehtestatud kriteeriumidele ametliku arenguabi kohta.
Tulevikus tuleks ametliku arenguabi andmisel keskenduda just vaesuse kaotamisele ja inimeste elutingimuste parandamisele.
<D>
komisjoni liige. - Pr juhataja, 2000. aastal, millenniumi aastal, ei jõudnud 17,6% elanikkonnast vanuses 18-24 aastat kaugemale keskharidusest.
Eelmisel, 2006. aastal langes see tase 15,3%ni.
Kuus uut liikmesriiki on juba ületanud meie 2010. aasta 10% sihtmärgi.
Nagu ma enne mainisin, on see vastavalt EÜ asutamislepingu artiklile 149 täielikult liikmesriikide vastutus.
Hariduse sisu ja korraldus on liikmesriikide pädevuses.
Meie roll on liikmesriikide tegevust toetada ja täiendada.
Me oleme seda teinud mitmel viisil.
Ma mainin vaid mõnda.
Komisjon on eriti toetanud haridus-ja koolituspoliitika teadmistebaasi arengut, millele saab rajada poliitilised meetmed, toetades rahaliselt mitmeid selle probleemiga seotud uuringuid.
Lisaks sellele rõhutas komisjon eelmisel aastal, meie 2006. aasta teatises Euroopa hariduse tõhususe ja võrdsuse ning väljaõppesüsteemi kohta, esialgse, koolieelse hariduse kui tõhusa vahendi tähtsust, mis aitab vähendada koolist väljalangemise määra, ja viitas õpilaste enneaegse väljalangemise ohtudele.
Komisjon algatas üsna hiljuti ka avaliku konsulteerimisprotsessi koolihariduse kaasajastamise kohta.
See hõlmab sidusrühmade arvamuste väljaselgitamist selle kohta, kuidas oleks kõige parem lahendada enneaegse koolist lahkumise probleemi.
Riiklike Lissaboni reformikavade analüüsi raames andis komisjon vajaduse korral liikmesriikidele konkreetsed soovitused enneaegse koolist lahkumise kohta, kus ta pidas seda vajalikuks.
Komisjon on kasutanud tööprogrammi "Haridus ja koolitus 2010” kaudu heade tavade arendamiseks avatud koordineerimismeetodit ja järeleaitamist koolist enneaegse lahkumise puhul.
Liikmesriike on julgustatud ka struktuurifonde kasutama sihipäraseks sekkumiseks koolist enneaegse lahkumise eriti kõrgete määrade korral ja osalema projektides, mida rahastatakse elukestva õppe programmi raames, mis tegeleb selle probleemiga.
Kokkuvõtteks saab öelda, et edusammud on olnud nähtavad ja mõõdetavad, kuid mitte piisavad, ja me peame tõesti jätkama ning parandama dünaamikat.
<D>
(LV) Tänan, hr juhataja.
Sooviksin kasutada võimalust Euroopa Komisjonile tänu avaldamiseks uute liikmesriikide huvide esindamisel kõnelustes Ameerika Ühendriikidega, et võtta kasutusele viisavabaduse programm.
Komisjon on hoidnud seda küsimust pidevalt päevakorras.
Euroopa Liidu ja Ameerika Ühendriikide märtsi kõneluste järel saame rahuloluga järeldada, et üksikute liikmesriikidega, kes on alustanud Ameerika Ühendriikidega kahepoolseid läbirääkimisi viisavabaduse programmide kasutuselevõtmiseks, on võimalike konfliktiolukordade kahjutuks tegemise osas saavutatud edu.
Nagu teame, on Ameerika Ühendriigid jäänud kindlaks seisukohale, et viisasüsteemid eemaldatakse üksnes kahepoolsete läbirääkimiste tulemusel iga üksiku liikmesriigiga.
Seega peaksime tervitama Euroopa Liidu ja Ameerika Ühendriikide vahelise märtsi tippkohtumise tulemust, kus saavutati kokkulepe kahte aspekti hõlmavas lähenemisviisis.
Praeguses olukorras tuleks seda pidada ideaallahenduseks, mis võimalikud konfliktsed poliitikad kõrvaldab.
Liikmesriikidel, kes peavad praegu Ameerika Ühendriikidega läbirääkimisi seoses viisavabaduse programmide kasutuselevõtmisega, on suur huvi märtsi tippkohtumisel Ameerika Ühendriikidega saavutatud kokkuleppe vastu, mis käsitleb reisiloa elektroonilise süsteemi ja selle süsteemi kasutuselevõtmise koordineerimise edukat rakendamist selle aasta juuniks koos kavandatud ELi süsteemiga.
Nendele liikmesriikidele tähendaks mis tahes viivitus venitamist Ameerika Ühendriikide viisavabaduse programmide kasutuselevõtmisel.
Tänan.
<D>
kirjalikult. - (PT) Komisjon on alates 2005. aastast esitanud hulga õigusloomega seotud algatusi, mille eesmärk on reguleerida ja hõlbustada karistusregistrite andmete vahetamist, et kõrvaldada aeglane ja äärmiselt ebatõhus süsteem, mis on toiminud Euroopa Nõukogu 1959. aasta konventsioonis sätestatud mehhanismide kohaselt.
Esimene parandus tehti nõukogu 2005. aasta otsusega karistusregistrite andmete vahetamise kohta, eriti seoses edastamise aja lühendamisega.
2007. aastal jõudis nõukogu poliitilisele kokkuleppele raamotsuse suhtes, mille eesmärk on tagada, et iga liikmesriik vastaks võimalikult ammendavalt ja korrektselt päringutele, mis esitatakse tema kodanike karistusandmete kohta.
Praeguse algatusega ei soovita selle raamotsuse aluspõhimõtteid muuta, vaid neid pigem täiendada.
Selle eesmärk on luua liikmesriikide vahel süüdimõistvaid kohtuotsuseid käsitleva teabe vahetamise elektrooniline süsteem ehk Euroopa karistusregistrite infosüsteem (ECRIS).
27 eri õigussüsteemi, millest igaühel on omad õiguslikus ja sotsiaalses mõttes tundlikud kohad, jäävad alles, kuid eesmärk on leida ühine fookus, mis võimaldaks seda süsteemi praktiliselt rakendada.
Et tagada selle süsteemiga seoses piisav andmekaitse, tuleb kolmanda samba raames ilmselgelt kiiresti vastu võtta raamotsus andmekaitse kohta, mida ma olen korduvalt kutsunud üles tegema.
<D>
(ES) Härra juhataja, volinik; terrorism ja raske organiseeritud kuritegevus on üleilmsed nähtused.
Nende vastu võitlemine peab seetõttu olema proportsionaalne ja tulemuslik.
Kuulasin hoolega küsimustele antud vastuseid.
Vastused olid täitsa õiged: on tõsi, et tuleb nõuda tagatisi ja et see on delikaatne teema.
Ent samamoodi on tõsi, et üleilmne ühtne reaktsioon on täiesti andestamatu.
Need inimesed, kes on terrorismist mõneti eemal, muretsevad rohkem isiklike tagatiste pärast.
Mina tunnen muret nii individuaalsete kui ka kollektiivsete tagatiste pärast.
Väga oluline on alustada sealt kust võimalik.
Kui peame alustama õhutranspordist, sest lennuettevõtjatel on need andmed juba olemas, siis sealt me alustame.
Nõuame tagatisi, hindame kohaldamisala ja alustame rahvusvahelisest transpordist.
Ent tuleb mainida, et seejärel liigume sisetranspordi juurde, sest sageli ei tule terroristid väljastpoolt, vaid on kasvanud meil kodus.
Küsige Ameerika Ühendriikidelt ja kõikidelt teistelt, sest nii see on ja nii me peame sellega tulevikus tegelema.
<D>
Proua president, soovin anda selgituse Angelilli raporti "Euroopa Liidu lapse õiguste strateegia väljatöötamine” hääletuse kohta.
Ma täheldasin, et raportöör rõhutab seletuskirjas, et raporti eesmärk ei ole nimekirja koostamine lahendust vajavatest probleemidest või õigustest, mida tuleks käsitleda esmatähtsatena.
Minu valimisringkond on London - maailma parim linn, maailma parima riigi pealinn ning minu valimisringkonnas elab väga palju lapsi.
Olen ka ise kahe lapse isa ja, nagu üks tuntud filosoof kunagi ütles, ma usun, et lapsed on meie tulevik.
Seega on oluline laste õigusi arvesse võtta.
Samas tekib küsimus, kas seda peab tegema ELi tasandil.
Mõelgem, näiteks, kas me tahame, et noorukitele antakse teavet ja õpetusi sellisel kõlvatul teemal nagu seksuaalsed ja reproduktiivsed õigused.
Arvan, et peame väga hoolikalt otsima kohalikke lahendusi ning - lubage Suurbritannia inimestel öelda oma arvamus põhiseaduse referendumil.
<D>
Proua juhataja, lugupeetud volinikud, kas võiksin teile öelda, et vähem kui aasta tagasi vaidlesime siin istungisaalis selle üle, mida hakata peale seoses üleilmse toiduainetega kindlustatusega ja kas maailmas on piisavalt toitu, ning me olime selle pärast suures mures.
Siin me nüüd oleme, vähem kui aasta hiljem, ja vaidleme täna nende õigusnormide üle, mis võivad tegelikult vähendada toiduainete tootmist Euroopa Liidus; ning esineb moraaliküsimus toiduainete tootmise suhtes, kuna peate meeles pidama seda, et kui meie Euroopas ei tooda toitu, siis ilmselt suudame selle eest maksta, aga arengumaad ei suuda.
Suur osa neist õigusnormidest mõjutab meie põllukultuure - mitte üksnes nisu, nagu ütles Robert Sturdy, vaid eelkõige kartulit.
Põhja-Euroopas on viimasel kahel aastal olnud kaks halvimat suve, mida olen eales näinud.
Oleme vajanud fungitsiide, et vähendada närbumistõbe ja kartulit kasvatada.
Ja kui inimesed Euroopas ei söö kartulit, siis mida nad söövad, lugupeetud volinikud?
Nad söövad riisi ja makarone, mida mõlemat - riisi kindlasti - on arengumaades väga vähe.
Lisaks sellele, mida Robert Sturdy ütles, ei tekita paljud neist pestitsiididest ja fungitsiididest, mida me kasutame, õige kasutuse ja nõuetekohase keeluaja korral mingeid probleeme ning just neid kemikaale kasutades saame toota väga head toitu.
Ja kui te kavatsete mulle öelda, et lõpetate toiduainete impordi lubamise, kui neid on tegelikult pritsitud nende teatavate kemikaalidega - siis teil ei õnnestu see!
Sel lihtsal põhjusel, et kui neid on nõuetekohaselt kasutatud, te saate tegelikult katsetada oma nisu nii palju kui soovite, kuna see tuuakse Rotterdami sadama kaudu, aga te ei leia selles jääke.
Seega arvan, et peame tegelikult võtma teadmiseks asjaolu, et me peame Euroopas tootma toitu ja tegema seda ohutult, tagama, et me vähendame kasutatavate kemikaalide hulka, mida me juba teeme, ning me peame tagama, et koolitame põllumajandustootjaid õigesti pritsima, mida me samuti juba teeme.
Seega palun teid tungivalt: viige läbi nõuetekohane mõjuhindamine, kuna viimati tegite mõjuhindamise kaks aastat tagasi.
Meil on olnud kaks kõige märjemat suve; teil on aeg olukord uuesti üle vaadata.
Me tõesti palume tungivalt, et viite läbi nõuetekohase mõjuhindamise.
<D>
kirjalikult. - (IT) Meie arvates on absoluutselt vastuvõetamatu, et FIEna töötavad sõidukijuhid autovedude alase liikuva tegevusega hõivatud isikute tööaja korraldust käsitleva direktiivi kohaldamisalast välja jäetakse.
Selle otsusega kaasneb tõsiseid riske liiklusohutusele, kusjuures põhjuseks ei ole mitte ainult liiga pikk sõiduaeg, vaid kõik muud tegevused, mida sõidukijuhid on sunnitud lisaks juhtimisele ette võtma.
See otsus põhjustaks transpordifirmade vahel ka kõlvatut konkurentsi.
Sellega soositaks tegelikult sõltumatuid töötajaid, kes on paindlikumad ning saavad seetõttu pakkuda teenuseid odavamalt.
FIEna töötavate sõidukijuhtide väljajätmine annaks soovitule vastupidise tulemuse ka selles mõttes, et killustaks transpordifirmasid, mis omakorda põhjustaks moonutusi turul.
Direktiivist kõrvalehiilimiseks võivad organiseeritud firmad jaguneda mitmeteks väikeettevõteteks.
Samuti lükkame tagasi kompromissi, mille kohaselt jäetakse otsustusõigus liikmesriikidele, sest ka see sillutaks teed ebavõrdsusele eri riikides sama tööga tegelevate üksuste vahel.
Sellepärast hääletasin ettepaneku vastu.
Kõike muud kõrvale jättes on autovedude alase liikuva tegevuse valdkonnas diskrimineerimise tekitamine täielikult vastuolus ühise transpordipoliitika kujundamise mõttega.
<D>
(SK) Selle kohta, mida ma öelda tahan, tuleb võib-olla arutelu hiljem.
2002. aastal esines endine Ungari peaminister Viktor Orbán Euroopa Parlamendi väliskomisjoni ees.
Ta märkis, et president Beneši dekreedid on kokkusobimatud ELi õigusega.
Seejärel analüüsis Euroopa Komisjon seda küsimust.
Järeldusena leidis Euroopa Komisjon president Beneši dekreetide küsimused olevat lahendatud ja lõpetatud.
Nende dekreetide küsimuse pideva avamise tulemusena võttis Slovaki Vabariigi Rahvanõukogu eelmisel nädalal vastu resolutsiooni sõjajärgsete dokumentide vääramatuse kohta.
Resolutsiooni, mis mõistab hukka kollektiivse süü põhimõtte, toetasid koalitsiooniliikmed ja opositsiooniparteid.
Ajalugu ei saa tagasi pöörata ega muuta.
Erandlikel asjaoludel tekkinud olukorda peab vaatlema selle aja kontekstis, mil olukord tekkis.
Euroopa sõjajärgse korralduse vaidlustamine ja läbivaatamine ei ole see, mida enamus progressiivselt ja positiivselt mõtlevaid eurooplasi meilt ootab.
Meie ühine eesmärk on rahu, koostöö ning siin ja praegu elavate inimeste ees seisvate probleemide lahendamine.
<D>
kirjalikult. - (PL) Härra Weber esitas selle, hetkel vastuolulise teema kohta väga huvitava raporti.
Kaasaegses digitaalkeskkonnas, teenustes, võrgustikes ja ettevõtlussüsteemides on toimunud olulised muutused ja tarbijatele on nüüd kättesaadav laiaulatuslik valik.
Koostalitlusvõimest on seetõttu saanud teabe- ja telekommunikatsioonivõrgustike jaoks põhjapanev mõiste.
Ma nõustun sellega, et tarbijate vajadused peaksid turu arengul olema äärmiselt olulised.
Seetõttu on oluline keskenduda vaatajatele ja neile täielikult teadlike valikute tegemise võimaldamisele, nii et nad saaksid tõepoolest selle täiesti uue tehnoloogia täielikust potentsiaalist kasu.
Koostalitlusvõimega seotud arutelu on peamiselt seotud tarbijatele interaktiivsete televisiooniteenuste valdkonnas pakutava valiku laiendamisega.
Selle valiku hulka kuuluvad sellegipoolest suures osas pigem ettevõtete pakutavad teenused kui varustus, eriti seetõttu, et võib olla väga erinevat sorti valikuid, ning seetõttu, et abonendid saavad valida erinevate platvormide vahel, sõltuvalt infosisust ja pakutavatest teenustest.
Ma nõustun raportööriga, et on soovitatav jätkata seoses ümberlülitumisega digitaalsetele ja koostalitlusvõimelistele teenustele Euroopa Liidus välja arendatud avatud standardite edendamist ja laiendada seda tegevust, edendades Euroopa digitaaltelevisiooni standardeid mujal maailmas.
<D>
kirjalikult. - (FI) Ma soovin tänada raportööri raporti eest, mis nii asjatundlikult käsitleb kultuuritööstuste mitmetahulist olemust ja nendega seotud peamisi probleemseid valdkondi.
Arutledes kultuuritööstuste staatuse üle Euroopa ühiskonnas tuleb meeles pidada kahte peamist põhimõtet.
Esiteks peame mõistma kultuuri tähtsust inimeste elukvaliteedile.
Kultuuritooted parandavad heaolu.
Ühendus tunnustab eurooplaste põhiõigusi saada haridust, mis hõlmab ka inimeste õigust kultuurile.
Seega räägime põhilistest kodanikuõigustest.
Teiseks peame mõistma, kui tähtis on kultuur neile, kes seda toodavad.
Paljudele ei ole töö ainult kirg, vaid elatis.
Oma töö eest õiglase tasu saamine on põhiõigus.
Seadusandjate kohustus on tagada neile inimestele töötamiseks keskkond, kus nende õigusi maha ei suruta.
Kultuur ei teki loojateta ja kui neid ei tasustata nende töö eest, siis seab see piirangud kultuurilisele edenemisele.
Kultuuritööstusi käsitlevad õigusaktid, nagu intellektuaalomandi õiguste kaitse ja sellega seonduvad õigused, peavad seetõttu alati olema suunatud kultuuri kahe sotsiaalse mõõtme tasakaalustamisele.
See nõuab seadusandjalt teatavat tundlikkust.
Tuleb tunnistada, et kultuuritööstus on väga eriline sektor ja vajab seetõttu väga erilist õiguslikku staatust.
Ilmselt on kultuuritööstustele peamine väljakutse infotehnoloogia.
Täiesti selgelt on tehnoloogia ja infoturu arengud neile kasulikud, kuid samal ajal vajavad nad uute süsteemide kasutamise korral kaitset.
Samuti peab komisjon võtma viivitamatult meetmeid intellektuaalomandi, kultuuri ja majanduse omavaheliste seoste selgitamiseks.
Peamine väljakutse seisneb selles, kuidas tagada kõigile kultuuritööstuse õiguste valdajatele ja igale üksikisikule tehtud töö eest õiglane ja õige tasu, samal ajal tagades tarbijatele valikuvõimaluse ja lihtsa juurdepääsu kultuuritoodetele.
<D>
Hääletasin piiriüleste teenuste raporti vastu, sest see ei täida Euroopa Liidu eesmärki kõrgetasemelise tervisekaitse osas vastavalt EÜ asutamislepingu artiklile 152 ega ka Euroopa kodanike soovi kasutada ohutuid ja kvaliteetseid tervishoiuteenuseid kodu lähedal.
Raport ei tee eelluba nõudeks mõnes teises Euroopa Liidu liikmesriigis ravi saamisel.
Eelluba võimaldab hallata sotsiaalsüsteemide rahalist tasakaalu, pakkudes samal ajal patsientidele tagatud tingimusi hüvituse saamiseks ning ka teavet, mida nad enne välismaal haiglaravi saamist nõuavad.
Ei ole aga vastuvõetav, et tervishoiuteenuseid peaks parandama ravijate konkureerimisele sundimise teel, või et vaidlustatakse patsientide vaba liikumise põhimõte: see põhimõte sõltub eelkõige nende tervislikust seisundist.
Vastu võetud muudatusettepanekud on liiga ähmased, avades tee probleemidele, mida Euroopa Kohus lahendab.
See direktiiv ainult suurendab tervishoiualast ebavõrdsust Euroopa kodanike vahel, sest vaid need, kes kulud eelnevalt katta suudavad, saavad kvaliteetseid teenuseid kasutada.
<D>
(NL) Austatud juhataja, saastekvootidega kauplemise süsteemi kehtestamine lennunduse puhul näitab Euroopa ambitsiooni lahendada süsinikdioksiidiheite probleem ja võidelda kliimamuutuste vastu.
Lõpuks pole veel kuskil maailmas - isegi mitte Californias - tehtud ettepanekut niivõrd ambitsioonika lähenemisviisi kohta.
See on väga ambitsioonikas kava isegi võrreldes saastekvootidega kauplemise süsteemiga tööstuse jaoks.
Mida aga tegi meie keskkonna-, rahvatervise- ja toiduohutuse komisjon?
Ta karmistas seda ettepanekut arvestatavalt võtmepunktide osas ja sellega oleme me oma eesmärgist üle lennanud.
Euroopa peab näitama juhtrolli, kuid juhtroll tähendab mitte ainult juhtimise haaramist, vaid ka teiste veenmist, nende võitmist oma poolele - ja seda äärmiselt tiheda konkurentsiga rahvusvahelise lennunduse keskkonnas.
Sellepärast ei tohiks uus režiim mingil juhul viia kõrgete kulude ja bürokraatiani, eriti Euroopa lennuliinide jaoks, kuid see peab tooma kasu kliimale.
Ilmnema peab puhas kasu kliimale ja eelistatavalt ülemaailmselt.
Mul on seetõttu hea meel, et Euroopa Rahvapartei (Kristlike Demokraatide) ja Euroopa Demokraatide fraktsioon ja samuti Euroopa Demokraatide ja Liberaalide Liidu fraktsioon on nüüd esitanud muudatusettepanekud, mis minu ootuste kohaselt juhivad meid homme realistlikule kursile.
See on vajalik, et edendada ka tegelikkuses puhtamat lendamist, kuna kohustus minna läbi enampakkumise bürokraatiaveski - isegi koos keskkonnasäästliku lennukiga - on vaevalt tervitatav.
Mis puutub olemasolevate kvootide hulka, siis ootan ma ka siinkohal homme realistlikumat tulemust.
Siiski ei piisa päris kindlasti ainuüksi sellest ettepanekust.
Komisjon ja Euroopa Parlament peavad seisma õlg õla kõrval, teostamaks ühtset Euroopa taevast, kuna sellest saab viis korda suuremat keskkonnaalast kasu.
Austatud juhataja, ma loodan, et me saame tugevdada liikmesriikidele avaldatavat survet ka selles osas, kuna vaid siis saame me kliimaga seoses tegelikult midagi muuta.
<D>
kirjalikult. - (PT) Ma võisin üksnes hääletada selle raporti poolt.
Öelda "jah" kõikidele elektrituru liberaliseerimise jõududele tähendab öelda "jah" õiglasemale, suurema konkurentsiga ja läbipaistvamale turule.
Siiski ei ahvatle mind mitte ainult selle raporti korrektsus, mis asetab tarbija küsimuse keskpunkti.
Tõusvate energiahindadega ja konkurentsi puudumisega riiklikel turgudel on oht, et nende kodanike arv, kellel puudub juurdepääs energiale, suureneb.
Seetõttu nõustun ma välja öeldud sotsiaalsete muredega, kui esimest korda on määratletud kütusepuuduse mõiste, juhtides tähelepanu sellele, kui oluline on, et liikmesriigid arendaksid välja kõiki kodanikke hõlmavad riiklikud kavad.
Riiklike energiaturgude praegust olukorda ELis arvesse võttes on vastuvõetamatu, et üks ettevõte omab nii elektrivõrku kui ka vastutab elektri ülekande eest, omades seega tegelikult monopoli, sest võib niimoodi tõkestada turule juurdepääsu uutele energiaettevõtetele, kes paljudel juhtudel on konkurentsivõimelisemad.
Seetõttu tehakse selles dokumendis kindlaks selge vajadus suurendada energeetikasektoris läbipaistvuse ja konkurentsi taset, kaitstes samal ajal tõhusalt tarbijat suletud ja mittepaindliku turu tagajärgede eest.
<D>
Härra juhataja, tahaksin väga tänada härra Veraldit noori põllumajandustootjaid käsitleva raporti eest.
Minu arvates elame praegu maailmas, kus toiduainete tootmine on muutumas väga oluliseks ning meil tuleb tulevikku vaadata.
Üks põllumajanduse tulevikku vaatamise viise on teha seda noorte põllumajandustootjate abil.
Tänu ühise põllumajanduspoliitika reformile on meil nüüd tervisekontroll, et käsitleda eelkõige küsimusi, mis tooksid noortele põllumajandustootjatele kasu, see tähendab bürokraatia vähendamist ja kvootide kaotamist, et noored põllumajandustootjad saaksid alustada tegevust piimatootmises, mis on alati olnud üks viis nende põllumajandustootmisse kaasamiseks.
Peame kaaluma ka teatavaid riskikapitali kavasid, kuna üks noorte põllumajandustootjate probleemidest on see, et neil on põllumajandustootmise alustamisel väga vähe tagatisi.
Väga sageli ei taha pangad neile anda alustamiseks vajalikku raha, seega ma leian, et peame ka seda kaaluma.
Olen veendunud, et noored põllumajandustootjad on võimalik kaasata toiduainete tootmisse ja nišiturgudele ning et nad suudavad toota piirkondades niisuguseid toiduaineid, mis vastavad meie soovidele, ning nad võib tõepoolest turule kaasata.
Ma tervitan raportit ja loodan, et noori põllumajandustootjaid toetatakse.
<D>
Härra juhataja, me kõik teame, et Euroopa solidaarsusfondi tagamaa ja juured on seotud 2002. aasta laastavate üleujutustega Kesk-Euroopas; fondi vajalikkust on tõestanud ka teised looduskatastroofid, näiteks Kreeka metsatulekahjud.
Hiljuti pani mind fondi olulisuses veenduma minu enda valimisringkonnas Põhja-Iirimaal toimunud üleujutus.
Euroopa Parlamendi, komisjoni ja Euroopa Liidu kodanike laialdasest toetusest ja entusiasmist hoolimata takistab fondi täielikku rakendamist nõukogu vastumeelsus koostöö suhtes.
Otse loomulikult soovib Euroopa Liit anda abi looduskatastroofidest tabatud liikmesriikidele.
Abi andmist tuleb juhtida kiirelt ja vajadust mööda, et see oleks mingilgi määral tõhus.
Ent praegu seab nõukogu sellele teele takistusi, mis ei lase fondil sujuvalt toimida.
Mul on seetõttu hea meel selle suulise küsimuse esitamise üle ja selle pakilisust on rõhutanud ka regionaalarengukomisjon.
Lisaks soovin juhtida tähelepanu regionaalarengukomisjoni küsimuse sellele osale, kus taheti teada, millised liikmesriigid on fondile vastu; palun öelge meile, miks see nii on.
Solidaarsusfond on ülimalt oluline Euroopa Liidu käsutuses olev mehhanism.
Selle rakendamisprobleemid on aga liiga kauaks venima jäänud ja minu arvates tuleks lahenduseni jõuda nii ruttu kui võimalik.
Ei ole üldse tähtis, kas tegemist on üleujutuste või metsatulekahjudega; kui inimesed on hädas, vajavad nad abi ja tuge ning eelkõige rahalist toetust - ettemaksena ja kiiresti, mitte nii, nagu praeguses süsteemis, mida lämmatab täielik bürokraatia ja kus kõik võtab aega kuid ja aastaid.
Kui te tõepoolest tahate midagi head teha, siis just see on õige tegu, mis suurendaks Euroopas teie usaldusväärsust rohkem kui ükski teine ettepanek või kõik ettepanekud kokku.
Ma tahan teha selle nõukogule täiesti selgeks.
Minu arvates - ja see on vaid minu arvamus - on nõukogu reformi vastu sellepärast, et ta ei taha Euroopa Parlamenti ja mis veelgi olulisem, selle liikmeid lasta kohalikku piirkonda, kus meie oleme olulisemad kui teie Euroopa Komisjonis või nemad nõukogus.
Kui midagi juhtub, siis vaatavad inimesed ikka parlamendiliikmete poole.
Nad ei vaata komisjoni ega nõukogu poole ega tea, kes te olete.
Teie asute Brüsselis kättesaamatus, isikupäratus ja bürokraatlikus asutuses.
Seega - ja ärge üritagegi seda tähelepanuta jätta - on parlamendiliikmed, s.t oleme meie Euroopa Parlamendis need, kes on alati inimeste kõrval, ja me vajame nende toetust.
Ma ei ole ealeski kuulnud nii jõuetuid ettekäändeid; aeg on see asi nüüd korda ajada.
<D>
fraktsiooni PPE-DE nimel. - (CS) Härra juhataja, ma tahaksin tänada härra Onyszkiewiczit tähtsa, hästikirjutatud ja tasakaalustatud raporti eest.
Euroopa Rahvapartei (Kristlike Demokraatide) ja Euroopa Demokraatide fraktsiooni variraportöörina on mul hea meel, et raport kajastab meie peamisi prioriteete seoses Venemaaga, näiteks pragmaatilist koostööd, mis tugineb tervele turukeskkonnale, rõhu asetamist inimõigustele, toimivat õigusriiki ja demokraatiat, mis kõik on ELi sotsiaalsed aluspõhimõtted, ning rõhu asetamist naaberriikide suveräänsusele ja ELi ühtsusele.
Uus leping peab sisaldama kõiki koostööaspekte, olema õiguslikult siduv ning peegeldama meie ja Venemaa vaheliste suhete kvaliteeti.
Kui tahame, et arutelud kajastaksid meie seisukohti ja väärtusi, siis ei tohi me unustada Venemaa rolli Gruusia sõjas ja eelmise aasta jaanuari gaasikriisis.
Me ei saa lubada uute mõjusfääride teket Euroopas.
Me ei saa nõustuda Kaukaasia status quo'ga või õigemini sealse fait accompli'ga.
Sellest tuleb nõue ühemõtteliste tagatiste kohta, et Venemaa ei kasuta jõudu oma naabrite vastu ning lahendab meie ühises naabruskonnas tekkinud vaidluse koos ELiga.
Meie arvates on täiesti loomulik kutsuda Venemaad astuma esimest otsest usaldusväärsust suurendavat sammu.
Paljud kaasliikmed rõhutavad õigesti vajadust ELi ühtsuse järele suhetes Venemaaga.
Meil on aga võimalik saavutada tõeliselt ühtne seisukoht järk-järgult - sellest lähtub ka minu ettepanek moodustada nõukogu raames konsultatsioonimehhanism, mis võimaldab liikmesriikidel teineteisega aegsasti konsulteerida enne kui sõlmida Venemaaga kahepoolsed suhted, mis mõjutavad teist liikmesriiki või ELi tervikuna.
Ainult nii saame jõuda tõeliselt ühtse seisukohani Venemaa suhtes ja vaid nii saame rakendada oma suurimat eelist - meie ühtsust - suhetes Venemaaga.
<D>
fraktsiooni PPE-DE nimel. - Hr juhataja, Schengeni ala laienemine on kaotanud piirikontrolli peaaegu terves ELis ja muutnud igapäevase reisimise kiiremaks ja lihtsamaks meie kodanike jaoks.
See tähendab samuti, et Schengeni alasse sisenevaid mitte-ELi kodanikke kontrollitakse tõhusalt ainult korra ehk siis välispiiril.
Kuigi meie kodanikud võrdsustavad sageli ebaseadusliku sisserände meie merepiire rikkuvate meresõiduks kõlbmatute ja ülerahvastatud laevadega või maapiire ületavate konteineritega täis õnnetuid inimkaubanduse ohvreid, on reaalsus palju keerulisem.
Umbes 50% ebaseaduslikest sisserändajatest siseneb ELi seaduslikult, kuid viisa aegumisel ei lahku meie territooriumilt.
Teiseks on levinud võltsitud dokumentide kasutamine, seda eriti lennujaamades.
Selleks et vähendada lubatust kauemaks jäävate isikute arvu ja samuti riski võimaldada sissepääs võltsitud dokumentidega inimestele, hakkab Schengeni alale kehtima ühtlustatud ja turvaline viisade kehtivuse kontrolli ja sõrmejälgede võtmise süsteem.
Nagu kõik meie reisivad kodanikud hästi teavad, toob suurem turvalisus heausksete reisijate jaoks kaasa rohkem ebamugavusi ja pikemad ooteajad piiridel.
Seetõttu on vajalik säilitada ka teatud pragmaatilisus.
Kui puudub oht sisejulgeolekule ja ebaseaduslikule sisserändele ning piiripunkt on ülekoormatud, mis toob kaasa liigse ootamisaja, siis võib loobuda sõrmejälgede võtmisest.
See paindlikum süsteem võiks kehtida maksimaalselt kolm aastat, pärast mida hinnatakse selle tõhusust.
Kuigi meie eesmärk on Euroopa turvalisus, peame me samuti näitama külalislahkust ärireisijate ja turistide suhtes.
Olen veendunud, et väljapakutud viisainfosüsteem loob õige tasakaalu nende kahe eesmärgi vahel.
<D>
kirjalikult. - (PL) Igal aastal läbib liidu lennujaamu ja sadamaid üle 2 miljardi tonni kaupu.
Tolliteenistused tegelevad rohkem kui 100 miljoni tollideklaratsiooniga.
Nii kaitsevad nad Euroopa Liidu kodanike tervist ja ohutust.
Tolliteenistused kaasatakse ka kaupade võltsimisega seotud tegevusse.
See on üha sagenev ja ohtlikum nähtus, mis ei ole seotud üksnes moodsate luksuskaupadega, vaid ka ravimite, hambapasta ja nahahooldustoodetega.
Tolliteenistused peavad kinni mootorsõidukite võltsitud varuosi, nagu näiteks pidurisüsteemid.
Võltsitud päikeseprillid võivad kahjustada kandja silmi.
Niisuguse tegevuse vastane võitlus ja selle lõpetamine aitab kaasa kodanike paremale tervisekaitsele ja ohutusele.
Tolliasutused kehtestasid siseturu kaitsmiseks asjakohaseid turvakontrolle.
Tehes tihedat koostööd oluliste kaubanduspartneritega rahvusvahelisel tasandil, kaitsevad nad rahvusvahelist kaubavedu terrorismiga seotud salakaubaveo eest.
<D>
Ühendkuningriigi ühendatud juudi koguduste ülemrabi. - Härra juhataja, lugupeetud Euroopa Parlamendi liikmed, tänan teid võimaluse eest täna teile kõnelda ja veel suurem tänu teile kultuuridevahelises dialoogis olulise initsiatiivi võtmise eest.
Tervitan teid kõiki, aga eriti teie eestvedajat, tarka ja sügavalt inimlikku presidenti, härra Hans-Gert Pötteringi.
Kas lubate mul - loodetavasti minu täna ainsa kiriku ja riigi ning usu ja poliitika lahushoidmise rikkumisena - lugeda palve selle eest, et jumal õnnistaks teid kõiki ja iga teie tegevust.
Aitäh.
Räägin kui juut, kes pärineb Euroopa vanimast katkematust kultuurist.
Tahan alustuseks meile meelde tuletada, et Euroopa tsivilisatsioon sündis 2000 aastat tagasi kahe suure antiikkultuuri - Antiik-Kreeka ja piibliaegse Iisraeli, s.o Ateena ja Jeruusalemma - vahelisest dialoogist.
Neid ühendas kristlus, mis on Iisraelist pärinev usk, kuid mille pühad tekstid kirjutati kreeka keeles, ja see oligi Euroopa asutamise dialoog.
Nii mõnedki Euroopa ajaloo suurhetked selle vahepealse 2000 aasta jooksul on tulenenud dialoogist.
Mainin vaid kolme.
Esimene leidis aset 10. ja 13. sajandi vahel al-Andaluses Omaijaadide poolt Hispaanias algatatud suure kultuurilise liikumise käigus.
See algas islami dialoogiga, mille algatasid Platoni ja Aristotelese filosoofilise pärandiga mõtlejad, nagu Averroës.
Islami dialoog innustas juudi mõtlejaid, näiteks Moses Maimonidest, ning juutide dialoog kristlastest mõtlejaid, kellest tuntuim on Aquino Thomas.
Teine kultuuridevahelise dialoogi suur hetk leidis aset Itaalia renessansiajastu alguses, kui noor kristlasest intellektuaal Pico della Mirandola läks Paduasse, kus ta kohtus juudi õpetlase rabi Elijah Delmedigoga, kes õpetas talle originaalkeeles Vana Testamenti, talmudit ja kabalat.
Sellest dialoogist sündis kuulsaim renessansiajastu väärtus - Pico traktaat inimväärikusest.
Kolmas ja neist kõige südantlõhestavam on olnud holokaustile järgnenud kristlaste ja juutide vaheline dialoog, mida on innustanud Martin Buberi dialoogifilosoofia ning Vatikani II Kirikukogu ja tema deklaratsioon "Nostra Aetate".
Selle tulemusena kohtuvad juudid ja kristlased täna, pärast peaaegu 2000 aasta pikkust võõrandumist ja tragöödiat, üksteist austavate sõpradena.
Kuid ma tahan veel muustki rääkida.
Vana Testamenti lugedes kuulen kohe alguses jumala kutset dialoogile.
Soovin juhtida tähelepanu kahele lõigule.
Ma ei ole päris kindel, kuidas see tõlkes kõlab, seega loodan, et kõik, kes tõlget kuulavad, saavad aru.
Tahan juhtida tähelepanu kahele lõigule Piibli avapeatükkides, mille tähendus on 2000 aastaks tõlkes kaduma läinud.
Esimeseks juhtumiks on olukord, kus jumal näeb eraldatud ja üksikut esimest meest ning loob naise.
Mees, kes näeb naist esmakordselt, lausub esimese piiblisalmi: "See on nüüd luu minu luust ja liha minu lihast.
Teda peab hüütama mehe naiseks (Aisha), sest ta on mehest (Aish) võetud."
See kõlab väga lihtsa salmina.
Kõlab isegi pigem üleolevalt, justnagu oleks mees esmane looming ja naised kõigest tagantjärele tekkinud mõte.
Kuid tegelik tähendus tuleneb asjaolust, et Piiblis kasutatud heebrea keeles on mehe tähistamiseks mitte üks, vaid kaks sõna.
Üks on Adam ja teine Aish.
Teile äsja tsiteeritud värss on esimene, kus piiblis kasutatakse sõna "Aish".
Kuulake uuesti.
"Teda peab hüütama mehe naiseks (Aisha), sest ta on mehest (Aish) võetud."
Teisisõnu, mees peab enne enda nime teadasaamist, ütlema välja oma naise nime.
Ma pean ütlema "sina", enne kui võin öelda "mina".
Pean tunnistama teise olemasolu enne, kui võin iseennast sügavuti mõista.
(Vali aplaus)
See on Piibli esimene õpetus - identiteet on vastastikune.
Teine ilmneb varsti pärast seda esimeses suures tragöödias, mis toimus esimeste inimlaste Kaini ja Aabeliga.
Me ootame vennaarmastust.
Selle asemel näeme vendadevahelist võistlust ja seejärel mõrva, vennatappu.
Loo keskmes, esimese Moosese raamatu neljandas peatükis on värss, mida on võimatu tõlkida ning üheski ingliskeelses piiblis, mida ma lugenud olen, ei olegi seda tõlgitud, vaid see on ümber sõnastatud.
Tõlgin värsi sõna-sõnalt ja te näete, miks keegi seda nii ei tõlgi.
Sõna otseses mõttes tähendab heebreakeelne värss järgmist: "Ja Kain ütles Aabelile ja juhtus nii, et kui nad väljal olid, tungis Kain oma venna Aabeli kallale ja tappis tema."
Te näete kohe, et seda ei saa tõlkida, kuna värsis on öeldud "ja Kain ütles", kuid pole öeldud, mida ta ütles.
See lause on grammatiliselt vale.
Süntaks on poolik.
Küsimus on, miks?
Vastus on selge - Piibli poolik lause näitab kõige dramaatilisemalt, kuidas vestlus lagunes.
Dialoog ebaõnnestus.
Mida me kohe pärast seda loeme?
"Ja Kain tungis oma venna Aabeli kallale ja tappis tema."
Või lihtsamalt öeldes - kui sõnad said otsa, algas vägivald.
Dialoog on ainus viis, kuidas võita meie olemuse halvimad inglid.
(Vali aplaus)
Seega on dialoog kõikide inimestevaheliste suhete, olgu need üksikisikute, riikide, kultuuride või usutunnistuste vahelised, kahe külje tunnistajaks.
Ta on ühelt poolt meie sarnasuste ja teisalt meie erinevuste tunnistajaks.
Mis on meil ühist ja mis on meis ainulaadset.
Lubage mul selgitada seda nii lihtsalt kui võimalik.
Kui me oleks täiesti erinevad, ei saaks me suhelda, aga kui me oleks täpselt samasugused, ei oleks meil midagi öelda.
(Aplaus)
See on kõik, mis mul dialoogi kohta öelda on, kuid ma tahan lisada, et dialoogist ei pruugi piisata.
Mõistate, 18. sajandi ja 1933. aasta vahelisel ajal eksisteeris juutide ja sakslaste vahel dialoog, nagu oli dialoog ja isegi sõprus hutude ja tutside vahel Ruandas või serblaste, horvaatide ja muslimite vahel Bosnias ja Kosovos.
Dialoog viib meid kokku, kuid ei saa meid alati koos hoida, kui muud jõud meid üksteisest eemale kisuvad.
Seetõttu tahan lisada veel ühe väljendi, mis on mänginud olulist osa killustatud ühiskondade tervendamises.
See on "pühalik kokkulepe".
See mängis tähtsat rolli Euroopa poliitikas 16.-17. sajandil Šveitsis, Hollandis, Šotimaal ja Inglismaal.
Pühalik kokkulepe on olnud Ameerika kultuuri osa päris algusest peale kuni tänase päevani, alates 1620. aasta Mayfloweri lepingust kuni 1631. aastal Arabella pardal peetud John Winthropi kõne ja olevikuni.
Ma ei tea, mida ütleb Barack Obama oma avakõnes, kuid ta kas mainib pühaliku kokkuleppe mõistet või vihjab sellele.
Loomulikult on pühalik kokkulepe Vanas Testamendis võtmetähtsusega ühel lihtsal põhjusel - piibliaegne Iisrael loodi 12-st erinevast hõimust, kes kõik nõudsid oma erisuguse identiteedi säilitamist.
Mis on pühalik kokkulepe?
Pühalik kokkulepe ei ole leping.
Lepingu sõlmivad konkreetsel eesmärgil piiratud ajavahemikuks kaks või enam osalist, kes kõik püüdlevad omakasu poole.
Pühaliku kokkuleppe sõlmivad tähtajatult kaks või enam osalist, keda seob lojaalsus ja usaldus, et saavutada koos see, mida üksinda saavutada ei saa.
Leping on nagu tehing, pühalik kokkulepe nagu abielu.
Lepingud kuuluvad turu ning riigi, majanduse ja poliitika juurde ehk kohtadesse, kus konkureeritakse.
Pühalikud kokkulepped kuuluvad perekondade, kogukondade ja heategevuse juurde, mis on koostöö tegemise kohad.
Leping on minu ja sinu - erinevate isiksuste - vaheline, kuid pühalik kokkulepe käsitleb meie ühist olemust.
Leping puudutab huvisid, pühalik kokkulepe samasust.
Siit tuleb ka oluline vahe ühiskondliku lepingu ja ühiskondliku kokkuleppe vahel, mida Euroopa poliitikas piisavalt selgelt ei tehta - ühiskondlik leping loob riigi, ühiskondlik kokkulepe ühiskonna.
(Aplaus)
Ühiskond saab eksisteerida ilma riigita - seda on teinekord ajaloos ette tulnud - aga kas riik saab eksisteerida ilma ühiskonnata, ilma selleta, mis rahvast koos hoiab?
Ma ei tea.
Inimesi saab väga erineval moel koos hoida - jõuga, hirmutamisega, kultuuriliste erinevuste lämmatamisega ja kõigilt kuuletumist oodates.
Kuid kui otsustate austada paljude kultuuride terviklikkust, kui te peate lugu millestki, mida mina nimetan - nagu president meile meelde tuletas - erinevuse väärikuseks, siis vajate ühiskonna loomiseks pühalikku kokkulepet.
Pühalik kokkulepe taastab konkureerivas maailmas koostöö keele.
See keskendub kohustustele, mitte üksnes õigustele.
Õigused on olulised, kuid õigustest tõusetuvad konfliktid, mida õigused lahendada ei suuda - õigus elule vastandina õigusele teha valikuid, minu õigus vabadusele vastandina sinu õigusele olla austatud.
Õigused ilma kohustusteta on moraalse maailma kallid laenud.
(Vali aplaus)
Pühalik kokkulepe paneb meid mõtlema vastastikusest.
See ütleb meile kõigile, et me peame teisi austama, kui tahame, et nemad ka meid austaksid, me peame pidama lugu teiste õigustest, kui tahame, et ka nemad meie õigustest lugu peaksid.
Euroopa vajab uut pühalikku kokkulepet ja nüüd on käes aeg sellega algust teha.
(Aplaus)
Just nüüd finantskriisi ja majanduslanguse ajal, sest halbadel aegadel mõistavad inimesed, et me kõik jagame sama saatust.
Prohvet Jesaja nägi ette päeva, mil lõvi ja lambatall elavad kõrvuti.
See päev ei ole veel saabunud.
Kuigi kunagi oli loomaaed, kus lõvi ja lambatall elasid koos samas puuris ning külastaja küsis loomaaiapidajalt: "Kuidas te selle saavutate?"
Loomaaiapidaja vastas: "Lihtne, iga päev on vaja uut talle!"
(Naer)
Kuid on olnud aeg, kui lõvi ja lambatall elasid kõrvuti.
Kus?
Noa laevas.
Aga miks?
Mitte sellepärast, et nad olid jõudnud Utoopiasse, vaid sellepärast, et vastasel juhul oleksid nad mõlemad uppunud.
Sõbrad, eelmisel neljapäeval - kuus päeva tagasi - juhtisin ma koos Canterbury peapiiskopiga kõigi Suurbritannias esindatud uskude juhtide ning muslimi kogukonna, hindude, sikhide, budistide, džainide, zoroastrite ja bahaide juhtide missiooni ning me sõitsime koos Auschwitzi, kus veetsime ühe päeva.
Seal me nutsime ja palvetasime koos, teades, mis juhtub siis, kui me ei suuda austada nende inimlikkust, kes on meist erinevad.
Jumal on andnud meile palju keeli ja kultuure, kuid vaid ühe maailma, kus koos elada, ja see muutub iga päevaga järjest väiksemaks.
Kirjutagem Euroopa riikide ja kultuuridena oma uhkes erisuses koos üks Euroopa lootuse kokkulepe.
(Euroopa Parlament tänas kõnelejat püsti seistes)
<D>
komisjoni liige. - Nõustun sellega, et naabruspoliitika lähenemisviisiks on uued reformid tasuks varasemate reformide eest.
Mida enam on meie partnerid valmis reformideks, seda aktiivsemalt komisjon riiki toetab ja reformide algatamise ja elluviimise eest seisab.
Idapartnerluse riike vaadates on näha, et taoline poliitika toimib tõepoolest.
Meil on ühtne vahendite pakett - assotsiatsioonileping, majandusintegratsiooni leping ning metoodika mobiilsuse ja viisaküsimustega tegelemiseks.
Idapartnerluses osalejate suhtumises reformidesse on suured erinevused nagu ka komisjoni suhtumises neisse riikidesse.
Hea näitena võiksin tuua Moldova - selle riigiga oleme alustanud läbirääkimisi ühinemislepingu sõlmimiseks, samuti viisadialoogi, ning varsti loodame alustada läbirääkimisi ka majandusintegratsiooni lepingu ehk teisisõnu põhjaliku ja ulatusliku vabakaubanduslepingu sõlmimiseks.
Teema: Õiglase kaubanduse reeglite rikkumine Euroopa importijate poolt
Viimastel kuudel on mitmed juhtumid, millest paljud on kohtusse jõudnud, näidanud seda, et Euroopa importijad ja turustajad rikuvad kõige elementaarsemaid õiglase kaubanduse eeskirju (tööaeg, laste töö, ületunnid jne), samal ajal eksitava reklaami ja n-ö eetiliste märgiste abil vastupidist väites.
Kas komisjon võib öelda, kuidas ta lisab kaubanduskokkulepetesse, mille üle ta ELi nimel läbirääkimisi peab, kohustuse järgida Rahvusvahelise Tööorganisatsiooni (ILO) minimaalseid sotsiaalseid standardeid, kuidas ta kontrollib sellest kohustusest kinnipidamist ja milliseid karistusi ta määrab tõestatud rikkumise korral nagu hiljuti Saksa kohtus süüdi mõistetud Lidli juhtum?
Teema: Õiglane kaubandus
Euroopa Parlament, nõukogu ja komisjon on kõik tunnistanud, et õiglase kaubanduse algatused aitavad kaasa säästvale arengule ja muudavad kaubandust õiglasemaks, mis on uue Euroopa Liidu lepingu üks eesmärk.
ELi kodanikud on samuti näidanud, et nad toetavad õiglase kaubanduse tooteid: nende müük on märkimisväärselt kasvanud ning seda eriti liikmesriigis, kust mina pärit olen - Ühendkuningriigis -, kus nende müük on suurenenud 12%.
Sellele lisaks on sajad kohalikud omavalitsused muutumas "õiglase kaubanduse linnadeks”.
Volinik Mandelson tõstatas õiglase kaubandusega seotud teemade kooskõlastamise küsimuse kaubanduse peadirektoraadis 2006. aastal.
Kas komisjon kavatseb selle vastutusalaga edasi tegeleda?
Kuidas kavatseb komisjon tagada oma poliitika järjepidevuse, et kindlustada õiglase kaubanduse algatustele kohane roll rahvusvahelise kaubanduse õiglasemaks muutmises?
<D>
(PT) Härra juhataja, daamid ja härrad, palun veel kord hilinemise pärast vabandust.
Tähistame sel aastal Euroopa kultuuridevahelise dialoogi aastat.
Vajadus, et kõik osaleksid, ning arusaam, et haridus, teadmised ja eri kultuuride vaheline suhtlemine on olulised, on juba juurdunud tõed.
Sellepärast on mitmetes valdkondades läbi viidud palju selle aastaga seotud algatusi.
Ka programmil Erasmus Mundus on selles oma roll ja see on selle uue perspektiivi raames juba lisatud uude määrusesse.
Programm Erasmus Mundus aitab oluliselt kaasa ELi tippkeskuste loomisele, mis piirab teatud määral ajude äravoolu Euroopa Liidust.
Samuti on sellel oluline osa Euroopa väärtuste propageerimises kolmandate riikide kodanike seas, kes tulevad siia õppima ja kes leiavad vanas maailmas erakordse kultuurilise ja keelelise mitmekesisuse, mis on väga ligitõmbav ja mis eristab meid muu maailma eeskujudest.
Ent dialoogi ja kultuuridevahelise mõistmise teel on olnud ka probleeme.
Erasmus Munduse üliõpilaste viisade probleem ja sagedased probleemid viisade hankimise ja pikendamisega on pannud tudengid sageli elama Euroopa Liidus poolsalaja, sest nad käivad samadel kursustel, aga nende turistiviisad on mõnikord aegunud.
Minu arvates on väga oluline ja hädavajalik leida lahendus, mis tagab nende üliõpilaste viisadega seotud küsimustes kiiruse, läbipaistvuse ja tõhususe.
Keelteoskus on samuti oluline, sest see võimaldab kultuurilist mõistmist ja kooseksisteerimist väljaspool rangelt akadeemilist keskkonda.
Seetõttu peab see eeldus olema kindlasti tagatud.
Lõpetuseks pean tänama proua De Sarnezi kogu selle protsessi läbiviimise viisi eest ja tasakaalustatud raporti eest.
<D>
Härra juhataja, fraktsiooni ALDE esimees Graham Watson ütleb, et töökoht on parimaks sotsiaalhoolekande vormiks.
Kahjuks on Euroopas liiga mitmeid miljoneid inimesi, kes töötavad vähema eest, kui nad saaksid, kui sotsiaalhoolekannet kujundaksid nemad ise.
Vaesed ning madalapalgalised surevad nooremalt, kannatavad enamate füüsiliste ja mentaalsete haiguste käes, satuvad tihedamini haiglasse, satuvad tihedamini vanglatesse, neile ei anta võimalust osaleda ühiskonnas täielikult, nad jäetakse ilma täielikult kultuursest, ühiskondlikust, sotsiaalsest ja tõesti turvalisest elust ning nende lapsed on määratud suuresti samasse puuduste nõiaringi - välja arvatud juhul, kui meie poliitikud järgivad integreeritud ja üksteisest sõltuvaid sotsiaalseid ja majanduslikke poliitikaid.
Inimesi tuleb kohelda kodanikena, mitte majandusüksustena.
Kas see kava saavutab selle?
Kahetsusväärselt mitte.
Siinkohal ei tohi eitada positiivseid elemente - näiteks horisontaalset diskrimineerimist käsitlevat direktiivi.
Samuti ma ei eita, et volinik Špidla on võidelnud sellele paketile heakskiidu saamiseks vaenulikus keskkonnas kõvasti.
Töötame koos temaga, et muuta see paremaks.
Komisjonil ja nõukogul on aega üheksa kuud, et tõestada nende heausksust seoses sotsiaalse Euroopaga.
Seejärel langetab rahvas oma otsuse.
<D>
(EN) Proua juhataja, tundub et meil on täna pärastlõunal siin kojas palju tugitoolikindraleid!
Meeleheitlik humanitaar- ja julgeolekuolukord Darfuris ja naabrusesse jäävates piirkondades Tšaadis ja Kesk-Aafrika Vabariigis nõuab kindlasti tungivalt rahvusvahelist sekkumist, kuid ma pean ütlema, et see on hoopis teine teema kui see, mis meil täna arutada on, milleks on tegelikult EJKP, nagu me nii paljudelt sõnavõtjatelt oleme kuulnud.
Ma olen alati olnud vastu vahendite raiskamisele, dubleerimisele, jaotamisele, tegelikult ilmsele kahepalgelisusele, mis kaasneb ELi sõjaväelise võimekuse arendamise püüetega.
Ei ole olemas ELi vägesid, härra Ryan.
Väed on liikmesriikidel ja on olemas juba hea väljaõppega struktuurid rahvusvaheliseks sõjaväeliseks sekkumiseks nende riikide poolt, kus juba on selleks kvalifitseerunud relvajõud ja missioonivõimekus.
See toimub peamiselt NATO ja ÜRO kanaleid kaudu.
ELi institutsioonidel on militaarasjades vähe panustada.
On selge, et EJKP entusiastide motiivid on põhiolemuselt poliitilised.
Tõepoolest, keegi ütles, et Tšaadi tuleks vaadata kui poliitilist võimalust.
EL pakkus ennast ÜRO-le, mitte ÜRO ei kutsunud ELi.
EL on meeleheitlikult innukas, et kleepida oma institutsiooni silt veel ühe sõjaväelise operatsiooni külge, kuid üllataval kombel riikide sõjaväestaabid eurokraatide vaimustust ei jaga.
Pikemate sideliinidega, rohkem kui tuhande kilomeetriga lähima meresadamani, vee- ja infrastruktuuripuudusega ja vastumeelsusega mässulisi rühmitusi rünnata, on Tšaadi missioon igast vaatenurgast ebakindel.
Suurbritannia, Saksamaa ja Itaalia on juba öelnud, et nemad mingeid vägesid ei saada.
Mida need sõjaväelased tegema hakkavad?
Kindlasti ei võta nad ette relvastatud vaenulikku elementi, kes jõhkra vägivalla sellesse tohutu suurde Aafrika piirkonda tõi.
Kahtlemata läheks suurem osa jõupingutustest enda kaitsmisele ja alalhoiule väga keerulises logistilises olukorras.
Me peaksime tõepoolest lõpetama lollitamise ja humanitaartragöödia kasutamise poliitilise ettekäändena.
<D>
(FR) Proua juhataja, ma tahaksin tervitada arutelu ja Euroopa osaühingu põhikirja vastuvõtmist ning ma soovin eriti kiita meie raportööri härra Lehnet.
Ma arvan, et parlamendi poolt vastuvõetav tekst kannab teatavas mõttes tema nime ja järeltulevad põlvkonnad hakkavad nimetama Euroopa äriühingut Klaus-Heiner Lehne äriühinguks.
Ma tahaksin selgitada üht küsimust.
Ma jagan härra Becsey poolt äsja avaldatud seisukohta.
Ma usun, et kompromissis välja pakutud töötajate osalemise sätted teevad kokkulepitud eesmärgile karuteene ehk teisisõnu nad vähendavad väikeste ja keskmise suurusega ettevõtete põhikirja lihtsust ja tõhusust.
Ma arvan, et sellisel, s.t nii väikeste ettevõtete tasandil töötajate osalemise kasutuselevõtt on viga.
Ma mõistan täielikult seotust sotsiaalse ja majandusliku juhtimise süsteemiga, mis on oma väärtust tõestanud.
Ma leian, et antud juhul ohverdame me kavandatava ja vastuvõetava põhikirja tõhususe, kui kehtestame suurettevõtetele sobivad töötajate osalemise süsteemid väikeettevõtetes.
Kui aga see küsimus kõrvale jätta, siis on tekst minu arvates suurepärane.
<D>
(PL) Proua juhataja, volinik, tahaksin alustada tänusõnadega Franco Cappatole raportiga tehtud töö eest.
Raport kujutas suurt väljakutset, sest püüab vastata ühele kõige raskemale probleemile kaasaegses maailmas.
Oopiumi tootmine Afganistanis kasvab aasta-aastalt.
Viimase aastaaruande kohaselt on oopiumi tootmine võrreldes kahe aasta taguse ajaga kahekordistunud.
Praktikas on Afganistanil praegu monopol maailma ühe surmavama uimasti pakkumisel.
Afganistan toodab 93 % maailma opiaatidest.
Meie president on üks nendest, kes usub, et Afganistani saatus on meie ühine mure.
Afganistani rahva kangelaslik võitlus Külma Sõja perioodil aitas kaasa vabaduseidee levimisele kaasaegses maailmas ja Raudse Eesriide langemisele Euroopas.
Euroopa Liidul on nüüd auvõlg anda Afganistanile sõjalist, haldusalast ja majanduslikku abi.
See hõlmab ka abi uimastite vastases võitluses Afganistanis.
Tuleb meeles pidada, et Afgaani kasvatajate peamine stiimul opiaatide kasvatamisel on rahaline kasu.
Seda tuleb meeles pidada probleemi lahendamisele suunatud Euroopa programmi koostamisel.
Seepärast tahtsin ma eriti Franco Cappatot kiita julgete ettepanekute eest, mida ta raportis teeb.
Nendest võib kõnealuse olukorra lahendamisel tõepoolest kasu olla.
Üks ettepanekutest on abi pakkumine teadusalase pilootprojekti kaudu moonide tootmiseks meditsiinilisel eesmärgil, mis võimaldaks täiendavalt uurida, mil määral litsentside andmine võiks aidata kaasa vaesuse vähendamisele, maapiirkondade majanduse mitmekesistamisele, üldisele arengule ja turvalisuse kasvule.
Ühesõnaga - see ei ole moraalilugemine, vaid Euroopa Liidu tõhus panus selle probleemi lahendamisse Afganistanis.
<D>
kirjalikult. - (SK) Ma hääletasin Horst Schnellhardti raporti poolt, kuna selle tulemusena vähendatakse toiduainete sektoris tegutsevate väikeste ja keskmise suurusega ettevõtjate halduskoormust, eriti mikroettevõtjate puhul (pagariärid jne), see muudab äritegevuse atraktiivsemaks ja aitab luua uusi töökohti.
Raportis kehtestatakse mitmed muudatused seoses toiduaineid tootvate või müüvate väikeste ja keskmise suurusega ettevõtjatega, kes tegutsevad piirkondlikel ja kohalikel turgudel.
Tegemist ei ole veterinaariaalaste eeskirjadega.
Toiduhügieeni paketi kaalumisel tahtis parlament eelkõige tagada võimalikult kõrget toiduohutuse taset ja luua samal ajal teostatava ja paindliku kontrollimehhanismi.
Need väikesed ja keskmise suurusega ettevõtjad, kes suudavad tõestada, et puuduvad ohud toiduhügieeni valdkonnas ja et toiduainete hügieeni kontrollitakse regulaarselt, vabastatakse HACCP süsteemi menetlustest.
HACCP süsteem tagab ohuanalüüsi ja kriitiliste kontrollpunktide ohje meetodi.
Selle töötas USAs 1960. aastatel välja NASA, kui tal oli vaja tagada kõigi toiduainete ja toitainete 100% ohutus.
1992. aastal lisati süsteem Euroopa õigusaktidesse.
Slovaki Vabariigi toiduseadustikus viidatakse HACCP süsteemile kui nõuetekohasele tootmistegevusele.
Dokumentide ettevalmistamine on keeruline ja põhjendamatu bürokraatia ei julgusta mikroettevõtete omanikke äriga tegelema.
Et Slovakkia hügieenieeskirjad on palju rangemad kui 15 vanas liikmesriigis, on hügieenieeskirjad vaja ühtlustada kogu ELis.
<D>
(RO) Mul on hea meel, et mulle anti võimalus rääkida sellest sageli ignoreeritud tõsiasjast, nimelt naiste olukorrast maapiirkondades.
Kuigi liidu ja iga üksiku liikmesriigi tasandi seadusandlus ja õigusnormid tõkestavad igasugust diskrimineerimist, on selge, et linnades ja maal elavate naiste elutingimused on oluliselt erinevad.
Sarnaselt teiste Euroopa Liidu uute liikmesriikidega on olukord Rumeenias palju hullem kui raportis kirjeldatud üldine olukord.
Seoses 1990ndatel toimunud tööstuse likvideerimisega tekkis nähtus, mida Lääne-Euroopa riikides ei ole esinenud: migratsioon linnadest küladesse elatise teenimise eesmärgil.
Meie piirkonnas on maapiirkondade vaesus mõjutanud ja mõjutab tänaseni eelkõige naisi ning neist on saanud inimkaubanduse jaoks kõige kergemini kättesaadavad ohvrid.
Kahjuks destruktureeriti ka tööstuslik põllumajandus ise, mis oleks võinud ühe osa naistööjõust küladesse meelitada.
Tervishoiu, hariduse, transpordi, veevarustuse ja kanalisatsiooniteenuste olukord halvenes üha kiirenevas tempos ning paljudes Euroopa Liidu vähem arenenud riikides sellised teenused praktiliselt puuduvad.
Maapiirkondades elavad naised, eriti noored ja keskealised, võiksid arendada iseseisvat majandustegevust, kui neil oleks võimalus saada pangalaenu ning ma usun, et me peaksime arutama võimalust rajada pank, mis annaks maapiirkondades väikelaene.
<D>
- Härra juhataja, nagu kaks eelkõnelejat, kardan minagi, et komisjon ja nõukogu on maalinud üsna roosilise pildi sellest, milline olukord praegu Türkmenistanis valitseb.
Praegune president võib olla veidi parem kui see, kelle asemele ta 2007. aasta veebruaris asus, kuid kas ta on piisavalt palju parem, et me võiksime nõustuda kaubandusalase vahelepingu kui partnerlus- ja koostööleping eelkäija sõlmimisega?
Nagu härra Markov ja proua Flautre ütlesid, seadsime me rahvusvahelise kaubanduse komisjonis Türkmenistanile viis väga selget ülesannet, mis tuleks enne meie nõusoleku andmist täita.
Esiteks ütlesime me, et Rahvusvahelisel Punasel Ristil peab olema vaba pääs Türkmenistani.
Kui komisjon ja nõukogu mu arvamust ümber ei lükka, siis minu arusaamist mööda on Punasel Ristil seni olnud võimalik Türkmenistanis külastada ühte vanglat või ühte kinnipeetavat.
Teiseks oli meie soov, et Türkmenistan kujundaks oma haridussüsteemi ümber vastavalt rahvusvahelistele standarditele.
Nõukogul on õigus, öeldes, et keskkooliõpet on pikendatud ühe aasta võrra, kuid mina olen asjast nii aru saanud, et kuigi haridussüsteemis on tehtud väiksemaid parandusi, ei ole need suunatud kõikidele türkmeenidele, vaid eliidile ja nende ettevalmistamiseks, kes soovivad töötada nafta- ja gaasisektoris.
Kolmandaks nõudsime me kõigi poliitvangide vabastamist.
Mõned vangid on vabastatud, kuid on sõna otseses mõttes sadu - kui mitte tuhandeid - poliitvange, kes vaevlevad Türkmenistani vanglates ja ootavad endiselt õiglast kohtuprotsessi.
Neljandaks ütlesime me, et kõik välisriikidesse reisimise piirangud tuleks kaotada.
Huvitav, et nii nõukogu kui ka komisjon keskendusid riigisisesele reisimisele.
Meie ütlesime, et ka välisriikidesse reisimine peab vaba olema.
Seda ei ole tehtud.
Ja lõpuks nõudsime me sõltumatute valitsusväliste organisatsioonide vaba juurdepääsu, ÜRO inimõigustega tegelevate organite vaba juurdepääsu ja ajakirjandusvabadust.
Nõndaks, ajakirjandusvabadust ja valitsusväliste organisatsioonide vaba juurdepääsu ei ole tagatud ning ehkki ÜRO usulise sallivuse inspektor võidi riiki lubada, siis ÜRO taotletud visiitide järjekord on Türkmenistani puhul maailma pikim.
Kas see on tõepoolest riik, millega me soovime koostööd teha?
Millegipärast arvan ma, et enamus siin, Euroopa Parlamendis, ja teisteski institutsioonides vastab selgelt "jah".
Miks on asjad muutunud pärast seda, kui rahvusvahelise kaubanduse komisjon 2007. aastal oma resolutsiooni vastu võttis?
Küünikud võiksid öelda, et põhjuseks on gaasi ja nafta avastamine Türkmenistanis, meie soov ehitada uut gaasijuhet ja meie äkiline avastus, et tegemist on meie strateegilise huviga.
Kui see on nii, siis ärgem teeselgem, et sellel on midagi tegemist inimõigustealase olukorra paranemisega.
Tegemist on omakasupüüdlikkusega Euroopa Liidu tasandil.
(Juhataja katkestas kõneleja.)
<D>
fraktsiooni PPE-DE nimel. - (DE) Härra president, nõukogu eesistuja, komisjoni president, daamid ja härrad, nõukogu on suutnud võtta kokku oma järeldused ühes kõige tähtsamas selle töökavas leiduvas punktis kõigest pisut rohkem kui poolel leheküljel.
Kogu dokumendi pikkus on 25 lehekülge.
See on - ja sooviksin seda rõhutada - kiiduväärne tagasihoitus.
Ka mõttekäikude stiil peab ajaga sammu.
Nõukogu võtab aja maha, soovides käsitleda Lissaboni lepingu küsimust oktoobris, ja kuni selle ajani teeb, mis suudab, et küsimusse selgust tuua.
See kõik on õige ja asjakohane.
Õige ja asjakohane on austada Iiri referendumi tulemust.
Vale oleks nüüd hakata piitsa plaksutama ja oodata, et iirlased ilmuvad seejärel lepitust otsima - see on ülim rumalus.
Siiski peame nüüd järele mõtlema, kuidas sellest olukorrast välja tulla, sest meile vastu vaatav kriis ulatub kaugemale sellest, mis on nüüdseks juba teine läbikukkunud katse aluslepingute reformiga, mis on endiselt vajalik.
See kriis mõjutab ELi fundamentaalset suhet oma kodanikega ja kodanike suhet liiduga.
Loomulikult ütlesid iirlased "ei” paljudel erinevatel põhjustel.
Referendum on poliitiline ühepajatoit paljude erinevate koostisainetega; käesoleval juhul oli oma osa kindlasti mitmel põhjusel.
Osaliselt on need seotud Iiri sisepoliitikaga ja osaliselt iirlaste üldise poliitikas pettumisega - mis on tõsi; siiski, daamid ja härrad, hakkab siin ilmnema süsteemne viga.
Põhiseadus vajab referendumit ja rahva nõusolekut, kuid siin käsitleme me riikidevahelist lepingut.
Riikidevaheline leping üldiselt referendumile ei sobi.
See süsteemne viga tehakse meie kulul.
Me peame kaaluma, kas soovime tulevikus samamoodi jätkata.
Siiski, kui jätta kõrvale kõik sisepoliitilistest kaalutlustest tulenevad aspektid, oli Iiri "ei” suunatud põhiliselt Euroopa Liidu ja võib-olla kõige vähem lepingu teksti vastu.
President Barroso, teie volinik hr McCreevy pole tõenäoliselt ainus, kes pole asutamislepingut lugenud, sest põhimõtteliselt on täiesti selge, et Euroopa Liit näeb, kuidas kodanikud järjest enam liidu vastu pöörduvad.
Meie asi siin on hakata otsima selle põhjuseid - me ei saa seda tööd iirlastele jätta.
See on meie, parlamendi, nõukogu ja mitte viimases järjekorras, härra president, komisjoni ülesanne, teha algust nende põhjuste otsimisega.
Komisjoni roll on olla ELi poliitiliste algatuste lähtepunktiks.
Eelkõige komisjon on poliitilise kliima kujundaja.
Kui inimesed räägivad Brüsselist, siis eelkõige peavad nad silmas komisjoni ja alles seejärel - kahjuks või õnneks - parlamenti või nõukogu.
Euroopa ühinemist sisuliselt ei vaidlustata.
Ma ei tea peaaegu ühtegi kodanikku, kes ütleks, et on Euroopa riikide koostöö vastu.
Seda hämmastavam on, et on toimunud nii ulatuslik tagasilükkamine, mis põhimõtteliselt leiab suuremal või vähemal määral aset ka kõigis teistes liikmesriikides.
Pigem on see, mis meile probleeme põhjustab Euroopa Liidu igapäevane kuvand, mille peamiseks kujundajaks on komisjon.
Komisjoni president, ma arvan, et võib öelda, et Brüssel käib järjest enam inimestele närvidele.
Pilt EList kui rahutagajast ja edukast majanduslikust suurvõimust on kiiresti kadumas ja liit näib olevat moolok, kelle tohutu ja taltsutamatu, kohati suvaliselt tegutsev bürokraatia paneb inimesed tundma, et neil pole oma riigi asjades enam otsustamisõigust.
Komisjoni president, te väitsite, et pole võimalik Euroopat nädal aega kiruda ja siis oodata pühapäeval rõõmsat "jah”-sõna Euroopale.
Õigem oleks olnud öelda, et pole võimalik pidevalt seadustest mööda minna, reguleerida ja nädal aega kõike punase lindiga kokku siduda ja siis oodata pühapäeval inimestelt sõbralikku "jah”-i.
Lubage tuua üks näide: nõutud arv liikmesriike on tagasi lükanud mullakaitse direktiivi põhjendusega, et see rikub subsidiaarsuse põhimõtet.
Komisjoni ei huvita, miks see juhtus; selle asemel teeb ta nüüd katset "ei”-häält ignoreerida ja saavutada oma väljakuulutatud eesmärgid.
Õigem oleks, kui me Euroopa Liidus omale piirid seaksime - asutamislepingust ja selle üksikasjalikest sätetest ülemad - ja teeksime Euroopas otsuseid, mida ilmselgelt tuleb teha Euroopa tasandil.
Seepärast tuleb meil välja arendada uus subsidiaarsuse kultuur.
Peame lubama liikmesriikidel nende volitusi ja kohustusi täita ning samuti peame tagama, et nad vastutuse võtavad.
Nõukogu eesistuja rääkis Euroopa identiteedist.
See on tõepoolest tähtis.
Siiski peab see põhinema sellel, mis on Euroopa pädevus ja mis peab jääma liikmesriikide pädevusse.
Seepärast peame me tegema, mis suudame, et aluslepingut päästa.
See on väga palju parem kui üks kõik mis, mida Nice'il meile pakkuda on.
Peame selle võimaluse täielikult ära kasutama - kui selline võimalus eksisteerib - ja peame püüdma taastada kodanike ühenduse Euroopaga.
(Aplaus)
<D>
(HU) Tänan, proua juhataja.
Esiteks, õnnitlused majandus- ja rahaliidu kümnenda sünnipäeva puhul.
Euro on olnud edulugu: madala intressimääraga stabiilne valuuta on saanud tõelisuseks, mis on tõhus viis võidelda spekulatsioonide vastu ning meil on õnnestunud alates euro kasutuselevõtust luua palju rohkem töökohti kui varem.
Me teame seda.
See on põhjuseks, miks euro on atraktiivne nendele riikidele, kes on Euroopa Liiduga ühinenud, kuid ei ole veel euroala liikmed.
Ma nõustun, et distsipliin ja keskpanga sõltumatus on eluliselt tähtsad.
Vaatamata sellele ei peaks eurotsoon olema eliitklubi, eliidi poliitiline klubi ja me ei tohiks öelda, et liikmelisus on avatud üksnes neile riikidele, kes on lähenemiskriteeriume juba teatud maani tegelikkuses rakendanud.
Euro on tegelikkuses vahend, mis võib olla eriti kasulik nendele riikidele, kes enim vajavad stabiilsust ja ühtekuuluvust ning spekuleerimise ja töötusega võitlemise meetmeid, et muutuda tõeliselt euroopalikeks.
Sel põhjusel olgem ettevaatlikud ortodokssete põhimõtete suhtes, isegi seoses inflatsiooni kriteeriumiga.
Samuti on ülioluline, et kriteeriumid sätestataks vastavalt üleüldistele standarditele.
Tänan väga, proua juhataja.
<D>
fraktsiooni Verts/ALE nimel. - (DE) Hr juhataja, volinik, me tahame, et vein oleks ainulaadne jook nii tootmise kui ka tarbimise seisukohast.
Pean silmas seda, et me ei taha ühtegi veinivalmistusmeetodit, mis viiks meid Coca-Cola suunas, me tahame, et päritolunimetused ja geograafilised tähised oleksid kaitstud.
Tahame näha toetust orgaanilistele tootmismeetoditele ning meie soov on, et - oleme esitanud selle kohta muudatusettepaneku - piirkonnad peaksid suutma võtta enamushääletusel otsuse, et nende veine võib müüa ainult pudelites.
Oleme teiega nõus, et pidev veini destilleerimine ei ole kohane ning selle kasutuselevõtu erakorralise destilleerimise varjus peab ära hoidma.
Selles küsimuses oleme me teiega nõus.
Istutusõiguste küsimuses oleme me veendunud, et peab olema väljajuurimise võimalus.
Tegelikult, kui puudub viide sellele, et teatud ajal antakse teatud piirkonnas uus istutusõigus, ei põhine otsus teostada selles piirkonnas väljajuurimist müüdava veini kogusel.
Lühidalt, see seos on kohustuslik ja me toetame seda.
Kui te räägite veinivirde või suhkruga rikastamisest ja ütlete, et nende kahe meetodi vahelises tasakaalus peab toimuma nihe, siis sobib see meile, sest põhimõtteliselt tähendab see seda, et suhkruga rikastamine jääb seaduslikuks.
Kui selles küsimuses leitakse kompromiss, siis me peame seda vastuvõetavaks tulemuseks.
Suhkruga rikastamine on vana veinivalmistusprotsess.
Seepärast peaksime seda säilitama ja lükkama tagasi ameeriklaste mitmed ebamõistlikud nõudmised meie veinitootmise protsesside suhtes.
Tingimusel, et meie muudatusettepanekud viiakse läbi, toetame me raportööri projekti terviklikult.
<D>
Hr juhataja, paljude nende petislike kataloogiettevõtete jõud seisneb selles, et nad asuvad teises liikmesriigis, niisiis näivad nad puutumatuna, kui just EL mingil viisil ei sekku.
Nad sisendavad hirmu inimestesse, kellest mõned on väga väikesed ettevõtjad, kes ei saa õigusabi ega nõustamist, ning pärast aastaid kestnud ahistamist annavad paljud lõpuks alla ja maksavad raha ära.
Nagu paljude teiste sõnavõtjate puhul, on minugi büroo ummistunud kaebustest, kuid tavaliselt üksikettevõtjatelt: torulukkseppadelt, hambaarstidelt, arstidelt, inimestelt, kelle on sihikule võtnud European City Guide.
Need inimesed tunnevad, et on jäetud omapäi, et nad on just teinud halva otsuse, et nad on teolt tabatud ja mingil moel nad peaaegu süüdistavad iseennast.
Minu jaoks on uskumatu kuulda, et enamik liikmesriike ei soovi direktiivi laiendamist, et võtta midagi ette ettevõtete omavaheliste suhete osas.
Imestan, kas see on tingitud sellest, et sihikule võetud ettevõtted on väikeettevõtted, ning et asi ei puuduta suuri korporatsioone?
Arvan, et kodanikud vajavad nõukogult ja komisjonilt enamat ja paremat, kui nad praegu saavad.
Arvan, et praegune olukord ei ole küllalt hea ja kutsun nõukogu üles midagi viivitamatult ette võtma.
<D>
fraktsiooni Verts/ALE nimel. - (DE) Härra juhataja, volinik, daamid ja härrad, meie kultuuri- ja meediapoliitika annab Euroopale tõepoolest hinge.
Nagu üpris põhjendatult on teiste seas ka komisjoni president Barroso märkinud, ei armu inimesed siseturgu - nii tähtis kui see ongi - vaid soovivad näha ja nautida kultuurilist mitmekesisust, Euroopa kultuuripärandit.
Nad tahavad ka, et kultuuriline mitmekesisus oleks maailmas Euroopa saadikuks.
Proua Packil oli üsna õigus, kui ta Wim Wendersi sõnu kasutades ütles, et meil on tarvis Euroopa kujundeid, mille abil jutustada Euroopa lugusid ning väljendada Euroopa ajaloo ja Euroopa tundlikkuse mitmekesisust.
Milline oli Euroopa ajaloo tragöödia ning millised on suured lootused rahumeelsele ja paremale tulevikule?
See on Euroopa Liidu põhiline kultuuriline arusaam, mida meil on tarvis mitte ainult sisemiselt kultiveerida, vaid ka välismaailmale edastada.
Sellepärast ongi Euroopa kultuuripoliitika, eriti filmipoliitika, alati Euroopa identiteedi saadikuks.
Sellepärast ongi mul hea meel, et meil õnnestus see programm käima lükata.
Tahaksin algusest peale öelda, et järgmise ametiaja jooksul tuleb seda programmi laiendada ja rahasüstidega elavdada, et MEDIA Mundus saaks tõepoolest täita oma rolli, tehes rahvusvahelise koostöö kaudu selgeks, millised on Euroopa väärtused ja milline on Euroopa kultuuriline mitmekesisus.
Samuti peab toimuma ühistootmine, koostöötamine ja koolitus, sõna paremas mõttes olukord, millest kõik võidavad ja mis rikastab mõlemaid pooli.
Praegusel globaliseerumise ja digitaliseerumise ajajärgul saab sellest Euroopa kultuuripoliitika kaubamärk.
Tahaksin kasutada täna ka võimalust tänada proua Hieronymit tema väga hea koostöö eest ning selle eest, et tal õnnestus täiskogul selgeks teha, et kuigi kultuuril on olemas ka majanduslik külg, on see alati palju rohkem kui lihtsalt kaup.
Asi on tegelikult identiteedis, mitmekesisuses, kultuurilises vastasseisus - selle sõna parimas tähenduses.
Sellepärast, et see puudutab inimeste südant ja mõistust.
Tulevikus peab meie kohuseks olema usaldada Euroopat senisest rohkem.
Sel põhjusel, proua Hieronymi, edastan ma oma siira tänu teie hea koostöö eest ning soovin teile tulevikuks kõike kõige paremat.
(Aplaus)
<D>
kirjalikult. - (RO) Ma hindan väga kõrgelt rangust ja kahtluse puudumist, millega Jacques Barrot toetas esmaspäevasel kuulamisel Euroopa kodakondsusega seotud õigusi ning eriti liikumisvabadust.
Euroopa kodanike õigused ja vabadused on Euroopa integratsiooni kõige tähtsamad saavutused ja neid ei tohiks mingil juhul ohustada, ükskõik milliseid põhjuseid välja tuues.
Riigi kodanikud, keda ma sellel foorumil esindan, Rumeenia kodanikud, jälgivad hoolikalt ja murega teatud liikmesriikide liikumisvabadust puudutavaid arutelusid.
Rumeenia kodanikud välismaal, kes enamjaolt töötavad korralikult ja kõvasti, toovad nende riikide majandustele, kus nad töötavad, vastuvaidlematut kasu.
Nemad - ja ma olen kindel, et nad ei ole ainukesed - ootavad, et Euroopa Komisjon mängiks täieliku liikumisvabaduse kaitsmisel aktiivset ja kindlat rolli.
Ma loodan kogu südamest, et Jacques Barrot' terve volituste aeg järgib seda kohustust kaitsta Euroopa kodanike õigusi.
<D>
Härra juhataja, tänan teid, ja õnnitlused proua Miguélez Ramosele väga hea raporti eest.
Väärib meeldetuletamist, et 70% maailma pindalast on kaetud ookeanidega.
Rohkem kui 97% meie planeedi veest paikneb ookeanides.
Ookeanid pakuvad 99% Maa eluruumist ja kalavarud suurima osa maailma rahvaste tarbitavast valgust; 3,5 miljardit inimest sõltub nendest kui esmasest toiduallikast.
Ei tee kahju, kui meenutame endale, kui tähtsad on meie jaoks need kalandust puudutavad arutelud.
Meie globaalsete kalavarude säästev majandamine peab seetõttu saama prioriteediks ja me peame selle majandamise korraldust pidevalt läbi vaatama.
Ma nõustun komisjoniga, et süvamere kalavarude majandamisele tuleb läheneda ökosüsteemi põhiselt.
See hõlbustaks minu arvates erinevate lähenemiste ja vahendite kasutamist, kõrvaldades hävitavad kalapüügitavad ja vajaduse luua merekaitsealasid kooskõlas rahvusvahelise õigusega.
Ka süvamere majandamine peaks põhinema parimatel teaduslikel eksperthinnangutel, mis hõlmab tõhusa kaaspüügi ja andmekogumisprogrammid.
Sellele lisaks peab prioriteediks saama tõhus uurimine, mis on seotud merepõhja ja ookeanide loodusressursside kaardistamisega, eriti kliimamuutusest tulenevate mõjude taustal.
Mulle teeb suurt muret praegune andmete ebapiisavus, et läbi viia meie süvamere kalavarude seisundi teaduslik hindamine.
Heitmete keelustamine avamerekalanduse puhul on möödapääsmatu, sest see võimaldab teadlastel suurema täpsusega uurida lossitud liikide keerulist mitmekesisust.
Üksnes heitmete vähendamisest ei piisa, sest põhjatraalipüügil avamerel on suhteliselt suur mõju kaaspüügile ja liikide kõrvaleheitmisele.
Ma arvan tegelikult, et arutelu selle ümber, mida tähendab mõiste "sügav", on mõttetu ja ma nõustun täielikult FAOga, kes jätab selle kõrvale kui robustse meetodi ja robustse kriteeriumi, mis on liikide ja kalavarude säästlikkuse seisukohalt väga meelevaldne.
<D>
Tänasel täiskogul pandi hääletusele resolutsiooni ettepanek AKV-ELi parlamentaarse ühisassamblee töö kohta 2009. aastal.
Parlamentaarne ühisassamblee kogunes 2009. aastal kahel korral.
Neil kohtumistel võeti vastu kümme resolutsiooni ja Luanda deklaratsioon Cotonou partnerluslepingu teise läbivaatamise kohta.
Samal aastal toimus ka kaks piirkondlikku koosolekut, üks Guyanas (Kariibi piirkond) ning teine Burkina Fasos (Lääne-Aafrika piirkond).
Sellest hoolimata varjutas 2009. aastat AKV ministrite nõukogu 2008. aasta detsembris tehtud otsus vähendada tunduvalt AKV sekretariaadi töötajate lähetuste eelarvet.
See otsus mõjutas märkimisväärselt võimalusi kindlustada teenuste osutamine väljaspool Brüsselit toimuvatel ühisassamblee kohtumistel.
2009. aasta detsembris tegi AKV nõukogu vajalikud muudatused tagamaks, et 2010. aastal oleks piisavalt eelarvevahendeid kahe täiskogu istungjärgu, ühe piirkondliku koosoleku ning kuni kahe lisamissiooni korraldamiseks.
Seda arvestades on vaja jätkata tööd kõnealuses valdkonnas ning kaaluda täiendavaid ja uuenduslikke arengu rahastamise allikaid, nagu rahvusvaheline finantstehingute maks.
<D>
(RO) Hr juhataja, volinik, kallid parlamendiliikmed, ajavahemikul 1995-2004 suurenes kaubavedu 28% võrra, ja 2020. aastaks prognoositakse 50% suurust kasvu.
58% kaubavedudest toimub maanteel, 25% raudteel ja 17% laevatatavatel siseveeteedel.
Ohtlikud kaubad moodustavad 8% veetud kaupadest.
See transpordiliik ohustab tugevalt piirkondi, kust kaubad läbi veetakse ja seetõttu peab Euroopa Liit võtma vajalikud meetmed selle transpordiliigi ohutuse suurendamiseks.
Euroopa Liidu olemasolevad õigusaktid hõlmavad ainult ohtlike kaupade vedu maanteel ja raudteel, kuid meretransporti reguleerivad ainult rahvusvahelised konventsioonid, mille osalised on liikmesriigid.
Pärast Rumeenia ja Bulgaaria ühinemist ELiga on Doonau peaaegu kogu ulatuses muutunud laevatatavaks siseveeteeks.
Doonau voolab läbi seitsme Euroopa pealinna ja möödub paljude linnastute lähedalt, sellepärast on ohtlike kaupade veo ohutus Doonaul äärmiselt tähtis.
Oluline on ohtlike kaupade veo suhtes kohaldatavaid meetmeid paralleelselt tugevdada hädaabiteenistuste sekkumismeetmetega kõnealuste vedudega seotud õnnetusjuhtumite korral.
Ohvrite arv on äärmiselt suur, isegi nende seas, kes peaksid õnnetuse korral sekkuma.
Veelgi enam, ohtlike kaupade vedu tuleks läbi viia vähem koormatud ajavahemikel ja marsruutidel, nii et kaasnevad ohud oleksid miinimumini viidud.
Ma arvan, et ohtlike kaupade veo ohutuse huvides peaks üleminekuperiood selle direktiivi rakendamiseks olema nii lühike kui võimalik.
<D>
Tänan teid väga, Michel Barnier!
Meie arutelu on pisut liiga kaua kestnud.
See et vastasite igale sõnavõtjale eraldi, näitab teid väga heas valguses.
Siiski võiksime tulevikku silmas pidades hariduslikel põhjustel kokku leppida, et viimases sõnavõtus vastab volinik vaid nende sõnavõtjate küsimustele, kes viibivad reaalselt istungisaalis.
See hoiaks pisut aega kokku.
Viimane arutelu on meid viinud täpselt enda käsutuses oleva aja lõpuni.
Arutelu on lõppenud.
Kirjalikud avaldused (kodukorra artikkel 149)
<D>
(PL) Härra juhataja, tänu Lissaboni lepingule saab Euroopa vastata väljakutsetele, mis ulatuvad liikmesriikide siseprobleemidest palju kaugemale.
Kas Euroopa on selleks valmis?
Seda on ikka veel raske öelda.
On kindel, et selles osas hakkab palju olenema Euroopa kodanikest.
Ent samamoodi, kui omada Lissaboni lepingut, peab ELil olema ka tahtmine tegutseda ja demonstreerida oma kohalolu maailma maastaabis.
Tal peab olema vastutustunne maailma pärast, selle stabiilsuse ja arengu pärast.
Sellest olenevad ka ELi enda julgeolek ja areng.
Me peame vastu seisma üldisele ettekujutusele Euroopast kui turvalisest, edukast ja demokraatlikust riigist, mis peab kalliks inimõigusi, kuid mis on hõivatud oma siseasjadega ja maailma poole selja pööranud.
Lissaboni leping sunnib meid eesseisvaid väljakutseid paremini mõistma.
Pärast Iirimaa jaatust vaatab ühinenud Euroopa nüüd Poola ja Tšehhi Vabariigi poole.
Mul pole vähimatki kahtlust, et Lissaboni leping varsti jõustub.
President Kaczyński ja president Klausi allkirju oodates mõelgem siiski sellele, kuidas arutelu on käesoleva reformi ajal edenenud, ning tehkem toimunust järeldusi.
Peaksime end tuleviku saabumiseks valmis seadma.
Peaksime valmistuma tuleviku reformideks, sest imeline kavatsus, mida praegu loome - Euroopa Liit - on idee, mis pole veel lõpule viidud.
Lõpetuseks tahaksin veel midagi öelda - aitäh sulle, Iirimaa.
<D>
Üleilmne toiduprobleem mitte ei leevene, vaid süveneb, mõjutades kõiki lihtrahva klasse - mitte ainult vähemarenenud, vaid ka arenenumates riikides.
Sellise olukorra põhipõhjus seisneb asjaolus, et põllumajandussaaduste ja toiduainete tootmise aluskriteeriumiks on kasum, mitte üleilmne toidunõudlus.
Rahvusvahelistel börsidel toiduainetega kauplemise tulemusena on hinnad pidevalt tõusnud ning selle tõttu suurenevad rahvusvaheliste toidukontsernide kasumid järjepanu, põllumajandustoodang ja üleilmsed toiduvarud vähenevad märgatavalt ning alatoitumuse all kannatavate inimeste arv kasvab.
Sellises lubamatus olukorras, mis sunnib üht miljardit inimest kannatama alatoitumust ja nälga, piirdutakse raportis soovide nimekirjadega, mille tühistab nõue jätkata senise poliitikaga: toetada ühist põllumajanduspoliitikat ja selle läbivaatamist ning "tervisekontrolli”, viia lõpule Maailma Kaubandusorganisatsiooniga peetavad läbirääkimised, lahutada toetused tootmisest ning jätkata biokütuste tootmist, tuues ettekäändeks keskkonna ja kasutades selleks toiduainete tootmiseks sobivat maad.
Raportis käsitletakse väga vähe toidualase sõltumatuse ja toiduainetega kindlustatuse põhimõtteid ning õigust varustada end ise toiduainetega.
Kreeka kommunistlikusse parteisse kuuluvad parlamendiliikmed hääletasid raporti vastu, sest hoolimata sealkirjeldatud tulemustest ja "soovidest” toetatakse selles poliitikat, mis on lihtrahva vastu ja monopoli poolt ning sunnib üha rohkem inimesi kannatama alatoitumuse ja nälja all.
<D>
Ma tahaksin rõhutada, kui oluline on ettepanek võtta vastu Euroopa Parlamendi ja nõukogu direktiiv, millega kooskõlastatakse teatavate kaitse- ja julgeolekuvaldkonna ehitustööde, asjade ja teenuste riigihankelepingute sõlmimise kord, ning ma toetan täielikult seda ettepanekut.
See direktiiv võimaldab võtta julgeoleku- ja kaitsevaldkonnas korraldatavate riigihangete puhul aluseks läbipaistvad kriteeriumid, tagab, et teistest Euroopa Liidu liikmesriikidest pärit pakkujaid ei diskrimineerita, ja kindlustab samas nende riikide julgeoleku.
Seetõttu on väga tähtis, et riikidele jääb võimalus tugineda Euroopa Ühenduse asutamislepingu artiklile, mis võimaldab erandeid juhul, kui see on vajalik Euroopa Liidu liikmesriikide oluliste huvide kaitseks.
Ühine tootmine ja ostmine ning riigihanked, iseäranis kõrgtehnoloogilise ja seetõttu kalli varustuse puhul, tagavad paremini Euroopa julgeoleku- ja kaitsepoliitika eduka rakendamise.
Direktiivi ettepanek, mida ma toetan, on kasulik samm, millega liigutakse lähemale Euroopa Liidu liikmesriikide turgude avanemisele ja mis vähendab selles sektoris rivaalitsemist riikide vahel, mis võiksid ühistest majanduslikult tasuvatest lahendustest kasu saada.
Samal ajal väljendaksin ma siiski kahtlust nende standardite eelistatava järjestuse suhtes, mida käsitletakse kaitsevarustuse ostmiseks tehnilisi pakkumistingimusi koostades.
Rakendamisega seotud prioriteetide paikapanemine peaks olema kaitseministrite ülesanne.
Lisaks panin tähele, et ettepanekus ei ole ühtki viidet Euroopa Kaitseagentuuri tarnevõrgu heade tavade koodeksile, millest lähtuvad tarnijad.
Seetõttu ei ole selge, kas seda kriteeriumi tuleks tarnijate valimisel edaspidigi arvesse võtta.
<D>
(PL) Hr juhataja, käesoleva sajandi keskpaigas ületab meie planeedil elavate inimeste arv 9 miljardit.
Lisaks rahvaarvu suurenemisele näeme ka nõudluse suurenemist toiduainete järele, mida juba praegu napib - ning seda mitte üksnes kolmandates riikides, vaid ka Euroopa riikides.
Euroopas ja maailmas on oodata suurt toidukriisi.
Euroopa Liidu ühine põllumajanduspoliitika, mis põhineb käskudel, keeldudel, kvootidel ja tingimustel, on mõne riigi jaoks tähendanud toidukriisist kasu lõikamist ning teistele puudust.
Olukorrast tulevad hästi välja vaid mõned ELi riigid.
Kahjuks tuleb enamikul riikidel kahju kannatada, sealhulgas Poolal - veel hiljuti ELi suuruselt kolmandal toiduainete tootjal, kes oleks minevikus võinud tagada oma rahvale kahekordse toidukoguse.
Toidu puudujäägiga kaasnevad suuremad kulutused.
Maailmapanga andmete kohaselt on toiduainete hinnad viimase kolme aasta jooksul kerkinud kokku 83%; see tõus jätkub pidevalt.
Rahvusvaheline Valuutafond, Maailmapank ja paljude riikide valitsused teavad, et toidu puudujääk ähvardab inimeste bioloogilist turvalisust.
Pärast mitmete, sealhulgas Poola esindajate sekkumist eraldas Euroopa Liit 2 900 000 hektarit kesamaad teraviljatootmiseks ning tõstis piimakvooti 2% võrra.
See aga probleemi siiski ei lahendanud.
ELi lühinägelik põllumajanduspoliitika on jätkuvalt jõus.
Töötlemiskeskusi suletakse, haritav maa-ala kuivab kokku, põllumaal kasvatatakse puid ning tehakse palju muud toidu tootmise piiramiseks.
Kes tagab meile tulevikus tervisliku, odava toidu?
Kindlasti Ameerika tootjad, kuigi nende toodang pole nii tervislik, sest on geneetiliselt muundatud.
Miks me siis ootame?
Me teame juba kindlasti, et ELi põllumajanduspoliitika kohaldamine selleks, et see vastaks teatud huvirühmade ootustele, ei vii meid kuhugi või paremal juhul bioloogilise turvalisuse kaotamiseni ELis ning olukorra halvenemiseni kogu maailmas.
Seepärast tuleb ühine põllumajanduspoliitika mitte üksnes läbi vaadata, vaid pidada uusi läbirääkimisi sõlmitud lepingute üle ning leida tulevikuks uus lahendus.
<D>
(IT) Austatud juhataja, daamid ja härrad, ma viibisin eelmisel nädalal Thbilisi kohtumistel koos oma kolleegidega parlamentidevahelisest delegatsioonist, mida juhtis Isler Béguin, kelle märkuseid ma täielikult toetan: olukord tõesti halveneb ja kasvavad pinged võivad viia relvastatud konfliktini.
Ametliku kohtumise ajal kinnitas president Saakašvili, et sel korral võib tegemist olla tundide mitte aga päevade küsimusega.
Abhaasia ja Lõuna-Osseetia olukorra ummikseisu üle langetatakse otsuseid ja Moskva on kinnitanud, et soovib luua iga regiooniga seaduslikud suhted.
See avab taas arutelu Gruusia territoriaalse terviklikkuse üle, mida on tunnustatud ÜRO resolutsioonides.
Lootuseks on, et Euroopa saavutab viimaks ühise hääle ning mängib, enne kui on liiga hilja, rahumeelsete lahenduste otsingul otsustavamat rolli.
Juhul kui suhted katkevad, on juba liiga kerge ennustada regioonis toimuvaid ahelreaktsioone, sündmuseid, mis lõppkokkuvõttes jõuavad meie piirideni.
Seetõttu loodame selles osas nõukogult ja komisjonilt tõelist pühendumist.
Me kas tegeleme olukorraga ja kahekordistame oma vahendamisjõupingutusi või jääb meile kahjuks jube vastutus selle eest, et me kas ei soovinud või ei suutnud piisavalt tegutseda.
<D>
(EL) Proua juhataja, üleminek uuele strateegilisele partnerlusele ELi ja Venemaa vahel ei ole kerge ettevõtmine.
Seda takistavad pidevad lahknevused, mis on mõnikord märkimisväärse pinge allikaks.
Nende lahknevuste üledramatiseerimine võimaldab taas üles kerkida mineviku piiravatel käitumismustritel, muudab oleviku ebakindlaks ning takistab konstruktiivset edasiminekut.
Seoses ELi-Venemaa partnerlusega võib esitada mõned mõistlikud küsimused.
Kas Venemaa on laienenud Liiduga leppinud?
Kas Liit on üle saanud oma ida suunas laienemise niinimetatud hammaste tulemise probleemidest?
Kas uued liikmesriigid tunnevad, et nad osalevad tõhusas Euroopa julgeolekusüsteemis?
Kuidas vastab Liit Venemaa katsele uuesti määratleda ning tugevdada oma uut rolli rahvusvahelises võimutasakaalusüsteemis?
Kas kaks osapoolt jätkavad mitteusaldamise õhkkonnas ja "vaikset diplomaatiat” või püüavad nad saavutada ühiste tegevuskavade loomise?
Daamid ja härrad, usun, et üksnes sektoripõhised lähenemised ei ole parim valik.
Deklareeritud eesmärk luua neli ühist ala peavad jääma poliitiliselt siduvaks ning samuti Venemaa eesmärk liituda WTOga.
Seega on koostööks vajalikud laiad, jõulised partnerlusstruktuurid järgmistes valdkondades: majandusküsimused; vabaduse, julgeoleku ja kohtusüsteemi valdkond; välisjulgeolek; ning uurimistöö, haridus ja kultuur.
Russofoobia on demokraatial, õigusriigi põhimõttel ja põhivabadustel põhinevas ELis kohatu.
Mõistan teatud uute liikmesriikide kodanike tundlikkust, kuid mineviku kogemuse ületähtsustamine võib heita läbipaistva poliitilise koostöö ning tiheda institutsionaalse seotuse väljavaadetele varju.
Nõukogu eesistuja, volinik, demokraatlike printsiipide, rahu, stabiilsuse ja julgeoleku nimel on liidu ja Venemaa mõlemapoolseks huviks seada ühised poliitilised ja majanduslikud sihid.
<D>
Valiv lähenemine viisavabastusele ei tugevda Euroopa-väljavaateid Lääne-Balkani riikides, mille kogukonnad on lõhenenud, kuna valivus toob kaasa uusi lõhesid.
Tervitan kõiki tegevusi, mis valivuse vastu võitlevad, ning usun kindlalt, et viisanõuete kaotamine kõigist neist riikidest aitaks kindlasti parandada Euroopa Liidu mainet nende riikide inimeste hulgas, kes vajavad maailma avamist pärast kümneaastast konflikti.
Tahaksin ära mainida ka selle, et nendes riikides elavad tuhanded noored inimesed, kes ei ole kunagi saanud välismaal käia.
Nende ainus teadmisteallikas Euroopa ja maailma kohta on televisioon.
Meil on kohustus tugevdada ka nende Euroopa väljavaateid.
Olen teadlik turvakaalutlustest, ent need, kes oma riigist halbade kavatsustega lahkuvad, leiavad nagunii tee Euroopa Liitu üleminekuks.
Ent me hoiame tagasi sadu tuhandeid neid, kel on head kavatsused.
Seega kutsuksin nõukogu ja komisjoni üles võimalikult kiirelt oma seisukohti üle vaatama, et jälgida nende riikide edusamme ning kaotada viisanõuded riikidest, mis esimesse gruppi hõlmatud ei olnud.
Tänan teid väga.
Loomulikult kutsun nende Lääne-Balkani riikide valitsusi üles täitma oma kohustusi nii kiiresti kui võimalik nii oma kodanike kui ka nende Euroopa Liiduga liitumise väljavaadete huvides.
<D>
(EL) Härra juhataja, daamid ja härrad, võitlus kliimamuutustega, vajadus energiavarustuse kindluse järele ja tarvidus suurendada meie majanduse konkurentsivõimet viivad meid kolmanda tööstusrevolutsiooni poole, ajastusse, kus võõrutame end mineraalkütustest.
See on tõeline revolutsioon, mis toob kaasa tohutud muutused tootmis- ja tarbimismudelites ning lõpuks ka meie eluviisis.
Usun, et Euroopa Liit jääb selles revolutsioonis eestvedajaks kogu maailmas.
Selleks peame aga tegema kõik võimaliku, et piirata majandustegevuse energiaintensiivsust kõigis valdkondades.
Üheks energiatõhususe suurendamise võimaluseks on info- ja sidetehnoloogia potentsiaali kasutamine.
Selleks on vaja märkimisväärseid stiimuleid, et suudaksime kooskõlas 20-20-20-eesmärgiga suurendada 2020. aastaks Euroopa Liidu energiatõhusust 20%.
Meil paari päeva pärast hääletamisele tulevas ettepanekus, milles käsitletakse energiatõhususe suurendamist info- ja sidetehnoloogia abil, rõhutatakse eriti uurimis- ja arendustegevust seoses teedrajava tehnoloogiaga, näiteks suure energiatõhusust toetava potentsiaaliga nano- ja fotoonikatehnoloogia puhul, ning vajadust töötada välja poliitika sellise tehnoloogia kasutuselevõtu innustamiseks.
Samuti annab see rea meetmete ja algatustega märkimisväärset hoogu nn rohelisemale innovatsioonile ja ettevõtlusele.
Eriti tooksin esile nn rohelist avalikku hanget, tänu millele saavad avaliku sektori asutused olla energia säästmisel esirinnas, kasutades uusi info- ja sidetehnoloogia rakendusi.
Veel pakutakse ettepanekus stiimuleid, et meie linnades loodaks arukad ja terviklikud energiajuhtimissüsteemid ning arukad liikluskorraldussüsteemid, mis hõlmavad mõistlikumat liiklemist ja mõistlikumaid transpordisüsteeme.
Minu öeldust tuleb selgelt välja see, et kuigi meil paari päeva pärast hääletusele tulev ettepanek ei ole õigusakti ettepanek, on tegemist ääretult tähtsa dokumendiga, sest eeskätt tehakse tänu sellele info- ja sidetehnoloogiast üks peamisi säästva arengu näitajaid Euroopa Liidus.
Kutsun seega kõiki üles väljendama paari päeva pärast toimuval hääletusel sellele ettepanekule toetust.
<D>
Härra juhataja, kuue kuu jooksul pärast Demetrios Christofiase valimist Küprose uueks presidendiks on saarel püsiva lahenduse leidmiseks rohkem ära tehtud kui varasema nelja aasta jooksul.
Õhkkond Küprosel on täis uut lootust, kuid üks asi ähvardab seda positiivset meelsust hävitada.
Selleks on Türgi armee jätkuv sekkumine.
Nädala eest tegi Türgi armee staabiülem äkkvisiidi Küprosele ning esitas mitmeid sütitavaid avaldusi, mis oleks peaaegu rahuprotsessi peatanud.
Täna pidi Küprosele minema Türgi maavägede ülemjuhataja ning arvatavasti tekitab tema kohalolu rahukõnelustele veel täiendavaid probleeme.
Ma soovin, et selle koja president ja kõik mu kolleegid kasutaks kõiki nende käsutuses olevaid diplomaatilisi vahendeid, et Ankaras asuvatele Türgi kindralitele jõuliselt selgeks teha, et nad peavad lõpetama Küprose rahudialoogi hävitamise katsed ning jätma küproslastele vabad käed oma saare kogukondadevahelistele probleemidele lahenduse leidmisel.
Tänan teid ning lubage mul veel öelda, härra juhataja, kui tänulikud me kõik oleme teie lahkuse eest, et te lubasite nii paljudel inimestel täna pärastlõunal sõna võtta.
<D>
Härra komisjoni president, härra nõukogu ametisolev eesistuja, teie eesistumise prioriteedid hõlmavad järgmist: kui Euroopa Liit soovib rahvusvahelisel tasandil tegutseda, peab ta siduma oma julgeoleku strateegilise koostööga NATOga ning arendama NATO-le täienduseks oma kaitsevõimet.
Kodanikud imestavad, kes küll Euroopa Liitu sellisel määral ähvardab, et ta peab siduma oma julgeoleku NATOga?
Vastupidi, silmnähtav ähvardus Euroopa Liidule on Iisraeli kasutatav strateegia, sõja strateegia, mida Euroopa Liit ei ole täielikult hukka mõistnud ja millega seoses ta ei ole rakendanud sanktsioone, nagu on teinud muudel juhtudel.
Lisaks te teatate, et tahate piirideta majandust ja et tuleks vältida ülemäärast reguleerimist, et tuleks vältida protektsionismi taseme tõusu.
Kas need on õppetunnid, mida meie kui Euroopa Liit oleme majanduskriisist õppinud?
Kaitseta jäetud nõrgad ja spekuleerimine turul?
Vaevalt küll on siis üllatuseks, et kodanikud Euroopa Liidu poliitikate puhul kannatuse kaotavad.
Eurobaromeeter, mida me alati ignoreerime, ütleb meile paljugi.
See, mis on praegu esmatähtis ja mida massidemonstratsioonid rõhutavad, on vajadus rahupoliitika, mitte kaassüüdlasliku neutraliteedi järele.
Reageeringud ja protestid rohujuure tasandil on kärarikas tõestus, et vajame turul õiglust ja poliitilist kontrolli ning sellist kaupade hinda, mis võimaldaks igal riigil ilma stabiilsuspakti dogmaatiliste piiranguteta täita sotsiaalset rolli, mille ta kodanikud on tema peale pannud.
<D>
Härra juhataja, selles, kuidas EL praegu justiits- ja siseasjade valdkonnas tegutseb, on põhimõttelisi puudusi; eriti märkimisväärne on see, et Lissaboni lepingu puudumise tõttu ei ole meil täiesti läbipaistvat ja demokraatlikku õigusloomet (ka minu arvates on kahetsusväärne, et härra Jouyet väljendas oma lahkumisega ükskõiksust meie seisukohtade suhtes, olenemata sellest, kas ta vabandas või mitte); teiseks puuduvad tasakaal ja austus põhiõiguste vastu.
Need puudused ilmnevad kahjuks täiel määral kahes meetmes, mille üle me arutleme.
Kui kriminaliseerida "avalik üleskutse panna toime terroriakte”, mis on ebamäärane mõiste, siis tähendab see suurt ohtu sõnavabadusele; meil on õhutamine juba kuriteona määratletud ja see on täiesti sobiv.
Teine meede võimaldab üksnes vähesel määral ja äärmiselt lünklikult kaitsta isikuandmeid, mida vahetatakse väidetavalt õiguskorra tagamise eesmärgil.
Ma võin Euroopa Parlamendile teatada, et Ühendkuningriigi kui eesistujariigi kolme aasta tagust suursaavutust - andmete säilitamise direktiivi - kasutatakse Ühendkuningriigis selleks, et võimaldada sadadele ametiasutustele, mis ei tegele korrakaitsega, juurdepääs isikuandmetele.
Kohalikud volikogud kontrollivad selle direktiivi alusel, kas lapsevanemad on valetanud, väites end elavat populaarse kooli teeninduspiirkonnas: see on ehk halb tegu, ent mitte suur kuritegu.
On häbiväärne, et siseministrid on jätnud euroskeptikutele, näiteks Ühendkuningriigi Iseseisvusparteile ja Briti konservatiividele võimaluse materdada kõiki Euroopa Liidu jõupingutusi piiriülese kuritegevuse tõkestamiseks.
Me teame, et valdav osa eurooplastest, sealhulgas Ühendkuningriik, toetab Euroopa Liidus kurjategijate ja terroristide tabamiseks võetavaid meetmeid, näiteks Euroopa vahistamismäärust.
Ent Ühendkuningriigi Iseseisvuspartei ja toorid, kes sõnades peavad avalikku korda väga oluliseks, lehvitavad rõõmsalt järele kõikidele kurjategijatele, kes üle Inglise kanali põgenevad.
Me ei tohiks lasta neil oma propagandaga domineerima jääda, eriti kuna siseministrid teevad kõik selleks, et õõnestada avalikkuse toetust politseikoostööle oma silmaklappidega käsitlusviisiga, pöörates ebapiisavalt tähelepanu kodanikuvabadustele, olgu siis tegemist eraelu puutumatuse kaitsmise või kostjate õiguste kaitsmisega.
Oma suutmatuse tõttu tugevdada kaitseõigusi on liikmesriikide valitsused Ühendkuningriigi juhtimisel rumalalt võimaldanud härra Battenil ja temataolistel kasutada argumendina tagaseljaotsuste küsimust.
Vaat milline veider leiboristide selgrootu valitsuse ja euroskeptikute liit!
Lõpetuseks tahan küsida, miks ei osale selles töös justiitsministrid.
Nad peavad lõpetama selle siseministrite tsirkuse ning hakkama ehitama tõelist vabadusel, turvalisusel ja õigusel rajanevat Euroopa ala.
Et tagada selle projekti läbipaistvus ja demokraatia, vajame Lissaboni lepingut - ja kiiresti, enne Euroopa Parlamendi valimisi.
<D>
Raport, mille proua Muscardini on esitanud, puudutab olulist majanduslikku ja sotsiaalset küsimust.
See on oluline eriti nüüd, kui oleme silmitsi majanduse kokkulangemisega.
VKEde arv (kuni 250 töötajat; käive ≤ 50 miljonit eurot) küünib ELis 23 miljonini, mis moodustab ligikaudu 99% kõikidest turul tegutsevatest ettevõtetest.
Nendes VKEdes töötab üle 75 miljoni inimese.
Komisjonile, liikmesriikidele ja regionaalsetele ning kohalikele ametivõimudele suunatud üleskutsed toetada neid ettevõtteid tulemuslikult, kaasa arvatud takistamatu ligipääsu tagamine laenudele, on seetõttu õigustatud.
Lisaks on vaja kergendada kauplemist ning tühistada bürokraatlikud ekspordi- ja impordibarjäärid.
Riigihanke osas, mille keerukad ja mitte alati üheseltmõistetavad protseduurid takistavad VKEde ligipääsu, tuleks turgu avatumaks teha nii ELis kui kolmandates riikides.
Nagu olen näidanud oma innovatsioonipoliitika raportis, on raske antud valdkonnas VKEde rolli üle hinnata.
Põhjus on, et nad on paindlikumad ja kaasaegsetele tehnoloogiatele ning organisatsioonilistele meetoditele avatumad.
VKEde puhul on vajalik erikohtlemine põllumajandus- ja toiduainete sektoris, kus tuleb hoolega kaitsta toodete päritolunimetusi ning vastu seista tarbijate tervisele kahjulikele imitatsioonidele.
Samuti kiidan heaks idee korraldada 2009. aasta mais Euroopa VKEde nädal.
See peaks olema heaks võimaluseks teha lai valik teemat puudutavat infot kogu ELis kättesaadavaks.
<D>
(FI) Proua juhataja, esiteks soovin ma väljendada oma rahulolu raportiga.
On suurepärane, et me võtame passiivse suitsetamise vastu selge positsiooni.
Hääletasin selle raporti poolt, sest on ülim aeg tegutseda Euroopa Liidu tasandil, et hoida ära inimeste tegelik haavatavus tubakasuitsu ohtudele.
Nagu me varasemalt kuulsime, sureb igal aastal suitsetamise mõjude kätte 650 000 inimest.
On aeg tegutseda.
Vaatamata sellele, et ma ettepanekut toetan, tean ma, et praktikas on seda raske kõikjal rakendada ja kohaldada.
Artikkel 11 sisaldab arvamust, et kõikjal ELis tuleks erasõidukites suitsetamine keelata, kui sõidukis viibivad alaealised lapsed.
See on hea eesmärk, kuid me peame hindama, kuidas seda saaks jälgida.
Suitsuvaba keskkond on eesmärk, mille poole me peaks püüdlema, kuid tulevikus peame me pöörama enam tähelepanu sellele, et kindlustada, et meie tegevused oleksid mõistlikud ning et seaduste järgimist saaks jälgida.
<D>
fraktsiooni PSE nimel. - Proua juhataja, mul on tõepoolest hea meel, et mul on võimalus selles arutelus kaasa rääkida.
Sellest on kahju, et me teeme seda neljapäeva pärastlõunal, kui selles ei osale nii palju liikmeid, kui ehk peaks.
Võttes arvesse meie praegust majanduslikku olukorda, siis ma arvan, et see on oluline arutelu.
Me kuulsime juba arutelusid kultuurivaldkonna ja töökohtade üle ning selle üle, kuidas kultuuritööstus ja selles töötavad inimesed saavad panustada majandusse ja saavad tõepoolest abiks olla.
Ebakindlatel aegadel nagu praegune - mida me siin parlamendis juba kuulnud oleme - on oluline, et me arutaksime neid küsimusi võimalikult põhjalikult.
Ma olen siin ka seepärast, et esindan tegelikult ühte neist suurtest linnadest, mida eelmine sõnavõtja nimetas.
Nagu te kõik teate, on London Euroopa Liidu üks kultuurikeskusi, millel - nagu meil kõigil - on tohutu ajalooline pärand ja millel on väga palju pakkuda.
See on ka kultuuritööstuse, või vähemasti Briti oma, keskus.
Seega on minu osaks siinjuures rääkida nende inimeste nimel, keda ma esindan, ning võidelda nende töökohtade eest, mis olukorra halvenedes sageli esimestena kaovad.
Seega avaldan ma heameelt selle üle, mis komisjon ütles kultuuritööstuste rolli kohta, selle kohta, kuidas me soovime neid säilitada ja edasisel arengul aluseks võtta, ning et kultuuril on majanduslik roll täita.
Ma tunnen väga sageli, et sellele majanduslikule rollile ei pöörata tähelepanu ning me ei räägi sellest; me isegi ei mõtle sellest, vaid peame kultuuri alama kategooria nähtuseks.
See on lubamatu, eriti kuna kultuurivaldkonna panus võib meie riiklikus ja piirkondlikus arengus olla väga tähtis.
Ma loodan, et tänase arutelu üks tulemustest, mille meie anname edasi liikmesriikidesse ja mille komisjon ja nõukogu siit kaasa viivad, on asjaolu, et me oleme väga mures selle pärast, kuidas see piirkondlik areng toimub, kuidas me seda käsitleme ning missugust rolli kultuurivaldkond selles võib mängida.
Ka kolleeg Pack ütles juba, et kultuuriline mitmekesisus on siinjuures oluline teema.
Ma arvan, et ELi ja ka Euroopa Parlamendi üks tugevamaid külgi on see, et me kõik tuleme küll kokku - nüüd 27 liikmesriiki -, kuid erineme tegelikult väga mitme aspekti poolest: meil on erinev taust ja kultuur ning ilmselgelt erinev keel.
Ja see on alles algus.
Ehkki maailm muutub väiksemaks ja inimesed saavad rohkem kokku, need märkimisväärsed erinevused siiski jäävad.
Me peaksime neile tähelepanu pöörama, sest need erinevused moodustavad nende teemade keskme, millest me räägime.
Me kõik soovime säilitada oma identiteedi ja selle, kuidas me ennast määratleme, ning meil tulebki seda teha.
Sellega seoses ma arvan, et peaksime mõistma, et ikka ja jälle tulevad teised inimesed meie mandrile.
Nad tulevad siia teistest maailmajagudest - paljud neist elavad mõningates liikmesriikides nüüd teist ja kolmandat põlvkonda - ning neil on omakorda erinev taust.
Ma arvan, et peaksime mõistma ka seda, et neil on oma kultuur, traditsioonid ja keel.
Ehkki me integreerime nad meie ühiskonda ja nad õpivad meie keeli, on neil siiski oma erinev identiteet.
See on küsimus, mida siin arutelus ei ole nimetatud, mis on minu arvates oluline ja mille, ma loodan, me saame kaasata aruteludesse, eriti kui me räägime niisugustest teemast nagu mitmekeelsus, mille üle on meil olnud häid mõttevahetusi.
See on äärmiselt oluline küsimus ja ma arvan, et selline, millele peaksime võib-olla suuremat tähelepanu pöörama kui seni, kuid seda muutuva Euroopa kontekstis.
Seetõttu tuleb meil säilitada meie olemasolevad kultuurid ja olemasolev mitmekesisus ning tõepoolest haarata endasse uus mitmekesisus, mis on tulnud ja mis tuleb ka edaspidi meie mandrile.
Kõiki neid põhjusi silmas pidades on mul hea meel, et me toetame kultuurivaldkonda ja -tööstusi, väikesi ja keskmise suurusega ettevõtteid, mis saavad minu arvates praeguses majanduslikus olukorras arvatavasti meie tulevaste püüdluste tugisambaks.
Kui suured korporatsioonid ja ettevõtted kaotavad töökohti, koondavad ja vallandavad töötajaid, sõltub nende inimeste edasine saatus tõenäoliselt väikestest seltskondadest - VKEdest -, kas nad korjavad nad üles ja pakuvad tööd neile, kes on võimelised selles sektoris töötama.
Seega ma loodan, et me kõik mõistame, kui oluline on kultuurivaldkonna roll meie mandril ja meie ühiskonnas, ning et meie seast need, kes on siia arutelule tulnud, viivad selle sõnumi liikmesriikidesse, piirkondadesse ja inimestele, keda me esindame.
Ma tean, et meil on hea sõnum, seega mingem ja levitagem seda.
<D>
fraktsiooni PPE-DE nimel. - Proua juhataja, see on tõsine, põhjalik ja inspireeriv raport.
Raportöör on kogunud toetust väliskomisjonis, aga ka neljas ülejäänud komisjonis, kelle esindajaid me just kuulsime.
Arvan, et see saavutab homme ühise heakskiidu, ka minu toetuse, ja mul on heameel öelda, et ka minu Briti kolleegide toetuse.
Volinik Piebalgs, oma sissejuhatuses andsite te kindla toetuse algatusele, mida komisjoni esimees härra Saryusz-Wolski, ütleme nii, et märkimisväärse innovaatilisuse ja oskustega edendas, sest paljude jaoks oli see problemaatiline.
Mul on kaks konkreetset küsimust, millele te ehk saaksite vastata.
Ühe meie peamise tarnija, Venemaa kohta väitsite te, et ootate tegevuskava alusel uut lepingut.
Mis siis vanal lepingul, mille ka Venemaa on allkirjastanud, energiahartal ja selle transiidiprotokollil viga on?
Sest kui meie naabrid ja tarnijad, kellega meil on vastastikune sõltuvus, pidevalt lepingutest taganeksid, siis mis kindlus saab meil tuleviku suhtes olla?
Me tahame harmoonilisi suhteid, kuid peame kaitsma ka oma väravat ja mitte üksnes leppima tarnijate tingimustega.
Ma ei nõustu proua Eki kahtlustega - ta võiks sellele tähelepanu pöörata - kõrge ametniku kohta.
Mulle tundub, et härra Saryusz-Wolskil on täiesti õigus, et meil peab olema institutsionaalne esindaja, olete see siis teie või, nagu meie seda näeme, on tegemist topeltkompetentsiga komisjoni ja nõukogu vahel.
Ma olen proua Ekiga täiesti eri meelt.
See suurendab läbipaistvust, sest parlamendil oleks selle kõrge ametniku näol otsekontakt komisjoni asepresidendiga.
Kas te võiksite oma vastuses pisut lahti seletada seda institutsionaalset küsimust, mis minu jaoks tundub ülimalt oluline ja mida parlament kavatseb väga tugevalt rõhutada.
<D>
kirjalikult. - (PT) Hääletasime kõnealuse raporti vastu, sest nad ei võtnud isegi vastu ettepanekut seoses suurettevõtete murettekitava turu domineerimise kuritarvitamisega, eelkõige seoses suurte supermarketite kettidega.
Viimased kasutavad oma ostujõudu tarnijatele makstavate hindade vähendamises Euroopa Liidus ja kolmandates riikides.
Samuti ei näidanud nad üles vajalikku otsusekindlust, et uurida supermarketite sektori kontsentratsiooni mõju väikeettevõtetele, tarnijatele, töötajatele ja tarbijatele.
Eelkõige ei hinnanud nad ostujõu kuritarvitamist, mis sellisest kontsentreerumisest tuleneda võib.
Vastuvõetud resolutsioon jätkab sekkumise mustrit konkurentsivõime kaitseks ja avalike teenuste vastu.
See astub kurikuulsa Bolkesteini direktiivi jälgedes, rõhutades alati vajadust vastata siseturu eeskirjadele.
Lisaks, ehkki selles räägitakse kriisist ja majandusraskustest, nõutakse komisjonilt valvsust, et konkurentsivõimet mitte kahtluse alla seada.
Teisisõnu, seistes silmitsi neoliberaalse kapitalismi põhjustatud kriisiga, on lahendus enamasti sama.
See on vastuvõetamatu.
<D>
fraktsiooni ALDE nimel. - Härra president, ma olen natuke üllatunud nõukogu eesistuja tänaõhtuse kõne üle ja selle üle, et seda kanti ette auväärselt poodiumilt.
Kaukaasia konfliktis peavad mõlemad pooled võtma vastutuse, nagu ütles eesistuja.
Miks nõukogu järeldused ei peegelda seda?
President Saakašvili ei saanud arvata, et sõjaline sekkumine ei too kaasa Venemaa reaktsiooni.
Samamoodi oli ebaproportsionaalne Venemaa reaktsioon.
Te ütlesite: "Les dégâts n'ont pas été considérables” ja siiski esitas volinik Ferrero-Waldner meile summa ning täiskogu kutsutakse üles seda summat maksma!
Ühes asjas olen ma teiega nõus: me peame Venemaa tegevuse hukka mõistma; see on õigustamatud, kuid me ei saa veenda, surudes Vene karu Dmitri Medvedevi nurka.
Dialoog ja koostöö lahendavad pingeid paremini kui isolatsioon.
See on külma sõja õppetund ning liit - nagu ka Helsingi protsessi puhul - mängib siin keskset rolli.
See konflikt tõstab esile vajaduse luua ühine välis- ja julgeolekupoliitika.
Kuigi liikmesriikide arvamused Venemaa suhtes erinevad, suutis eesistujariik kiiresti esitada läbirääkimiseks kuuepunktilise kava ning see on kiiduväärt.
See kava ei ole ehk täiuslik, kuid see on teinud lõpu vägivallale ja seda tuleks täita täies mahus, kaasa arvatud Vene vägede taandumine Musta mere Poti sadamast.
Milliseid samme peaks liit nüüd võtma?
Nõukogul on õigus nõustuda kriisijuhtimise ja ülesehitamisfondiga ning humanitaarabi kiire jaotamisega.
On vaja määrata ELi esindaja, kes suudab panna mõlemad pooled kuulama.
Liidul on õigus saata vaatlejaid, kuid need peavad asendama Vene rahuvalvajad, mis tähendab kohustust nende liikmesriikide jaoks, kes ei osale teistel rinnetel.
Euroopa peaks kutsuma kokku Taga-Kaukaasia rahukonverentsi, mis ühendaks kõik osapooled, kes otsivad lahendusi lahendamata konfliktidele.
Kuid liit peaks alustama silmatorkavalt vastuolulise probleemi lahendamisega, mille puhul on vaja rohkem kui ministeeriumi volitusi.
Lõpetama anomaalia, et Vene passidega Gruusia kodanikel on lihtsam juurdepääs Euroopa Liidule, sest see julgustab neid võtma Vene kodakondsust.
Grusiinidel peaks olema Euroopasse samasugune juurdepääs kui venelastel, kuigi selle võib saavutada, külmutades viisade lihtsustatud väljastamise lepingu Venemaaga.
Kuidas saame tagada naabruspoliitika tugevdamisel koostöö jätkumist Venemaaga ja samal ajal talle näidata, et täismahus strateegiline partnerlus ei ole enam tõenäoline?
Mida me saame veel teha, et vähendada Euroopa sõltuvust Venemaa energiatarnest?
Teist oli õige täiendada järelduste teksti sellest aspektist lähtuvalt.
Venemaa peab loomulikult vastutama oma ebaseadusliku tegevuse tagajärgede eest, mis hõlmab ka arutelu Sotši taliolümpiamängude tuleviku üle, mis peaksid toimuma ainult 40 km kaugusel piirist.
Kas Venemaa käitumine on kooskõlas olümpia hartaga?
Ei.
Nende küsimuste lahendamine nõuab otsusekindlust, ettenägelikkust ja kannatlikkust.
See kõik on väljakutse liidule ning ma kardan, nõukogu eesistuja, et me peame sellele vastama enne, kui me pakume teile teie vin d'honneur'i.
<D>
Hr juhataja, Ameerika Ühendriikides on tehtud hoiatusi alkoholi toimest beebidele emaüsas juba 20 aastat, sest neil oli probleeme alkoholist põhjustatud kahjuga.
Ainult 20% Ameerika tulevastest emadest joob raseduse ajal.
Euroopas me ei pane silte.
Kaheksakümmend protsenti Iiri emadest joob.
Seitsekümmend protsenti Ühendkuningriigi emadest joob.
Ma tean Iirimaa emasid.
Ma tean, et paljud neist ei jooks, kui nad mõistaksid, milles kahju seisneb.
Märgistamine ei tarvitse olla kohe tulemusi andev lahendus, kuid Ameerika Ühendriikide kogemuste põhjal on tõestatud, et see toimib aja jooksul ja vähendab lootele tehtavat kahju.
Täiskasvanute jaoks on mõõdukus võtmesõna, kuid sündimata lapse jaoks ei ole ohutut taset.
Isegi väike tarbimine võib esile kutsuda orgaanilisi ajukahjustusi, mille tagajärjeks on hüperaktiivsus, impulsiivsus ja isegi enesetapuriski suurenemine.
Sellele lisanduvad õpi- ja koordinatsiooniprobleemid.
Üks lootestaadiumis alkoholiga kokkupuute tagajärg on tendents, et laps kasvab üles ja hakkab vanemaks saades ohjeldamatult jooma.
See näitab, et pahe kinnistub ise.
On aeg see tsükkel purustada.
<D>
komisjoni liige. - Proua juhataja, ma võin teile öelda, et teraviljaturu väljavaade on meie mõtetes selgelt esirinnas, kuna me oleme olukorras, kus hinnad on viimastel kuudel näidanud pretsedenditut kasvu.
See ei ole nii mitte ainult Euroopa Liidus, vaid kogu maailmas.
Mõnel pool Euroopas oli liiga palju vihma ja mõnel pool liiga palju põuda - klimaatilised tingimused meie oma piirkondades on sellel aastal olnud teraviljatootmisele vaenulikud ning hinnangulise saagiga 258 miljonit tonni on 2007. aasta saak alla keskmise.
Kohustuslik 10% maa tootmisest kõrvaldamise määr vanades liikmesriikides ei ole EL-15 praeguse turuolukorraga kooskõlas.
Selle taustal on komisjon teinud ettepaneku kõrvaldada 0% 2007. aasta saagist ja 2008. aasta külvist.
Meie hinnangute kohaselt tähendab see täiendavat tootmist Euroopa Liidus vahemikus 10-17 miljonit tonni ning ma arvan, et see saadab sektorile positiivse signaali ja aitab loodetavasti kaasa teraviljasektori stabiliseerimisele.
Selles asjas on selgelt vaja kiiret otsust, et põllumajandustootjad saaksid otsustada järgmise tootmisaasta kohta ja selles kontekstis olen ma tegelikult väga tänulik, et parlament on ilmselgelt aru saanud asja kiireloomulisusest ja nõustunud kiirmenetlusega.
Ma olen tõesti väga tänulik.
Lõpuks, meie ettepanek õigusakti kohta saab olema nii lihtne kui võimalik ja sellega ei kaasne mingit uut halduskoormust.
Veel edasi vaadates, tervisekontrolli raames on vaja põhjalikult vaadata, kas maa kasutusest kõrvaldamine on ikka veel kohane vahend tänastes ja tulevastes turutingimustes.
Me peame kaaluma ka seda, mis on meie maa kasutusest kõrvaldamise süsteemis keskkonnale kõige kasulikum, näiteks alaliste karjamaade hooldamine, kaldaribade kaitsmine ja ka kliimamuutustega seotud meetmed.
Nii et tänan kiire reageerimise eest.
On tore näha, et parlament võib tõepoolest tegutseda, kui seda hädasti vaja on.
<D>
fraktsiooni PPE-DE nimel. - (PT) Proua juhtaja, volinik, arutlusel olevas raportis on õigesti väidetud - ja ma pean selle eest raportööri õnnitlema -, et turismisektor asub mitmete Euroopa Liidu poliitikavaldkondade ristteel ning mõjutab oluliselt majanduskasvu ja tööhõivet ning sotsiaalset ja territoriaalset ühtekuuluvust.
Seetõttu on oluline selgitada teatavaid turismipoliitika aspekte lisaks parlamendi 8. septembri 2005. aasta resolutsioonis (mille puhul ma olin raportöör) esitatud juhtpõhimõtete määratlusele.
Esimene aspekt on seotud liikmesriikidesse sisenemiseks nõutava turismiviisa menetluste lihtsustamise ja ühtlustamisega, et vähendada nendega kaasnevaid kulusid ja lihtsustada kolmandatest riikidest pärit turistidele juurdepääsu Euroopa Liitu.
Siiski on meie arvates õige, kui mitte peamine, säilitada terrorismi, organiseeritud kuritegevuse ja ebaseadusliku sisserände vastu võitlemiseks nõutavad julgeolekueeskirjad.
Meie arvates on lisaks vaja kaasajastada statistilise teabe kogumise süsteemi, sealhulgas satelliitkontosid, kuna üksnes ajakohastatud ja usaldusväärsete andmete abil võivad riigiasutused ja tööstus teha olulisi strateegilisi otsuseid, mis võimaldavad Euroopal säilitada oma juhtpositsiooni.
Pean rõhutama ka vaieldavamat küsimust Euroopa majutuse kvaliteedistandardite võimaliku ühtlustamise kohta.
Klassifitseerimiskavade mitmekesisus hotellide puhul tuleb siduda turistide õiguste ja ootuste kaitsmisega valikute tegemisel.
Kas Euroopa Liidus on võimalik kehtestada ohutuse ja kvaliteedi miinimumstandardid, mis tagavad kõnealustele tarbijatele antava teabe usaldusväärsuse ja läbipaistvuse?
See on kindlasti soovitav, kuid meie arvates on see võimalik üksnes vabatahtlikul alusel ja kutsudes kõiki sidusrühmi töös osalema.
Komisjon võib soovi korral võtta sel puhul põhilise juhtrolli.
Pole jäänud enam aega, et tuua välja raporti teine sama oluline aspekt, sealhulgas liikumispuudega turistide juurdepääs turismile, reisijate õigused või Euroopa sihtkohtade reklaamimine väljaspool ning jätkusuutliku poliitika arendamine.
Lõpetuseks tahan öelda, et on siiski piisavalt näidatud, et Euroopa Parlament on oma töö teinud ja me loodame, et teised avalik-õiguslikud asutused koostöös erasektoriga tugevdavad oma koostöötahet ja vastavad tõhusalt ELi uuendatud ja jätkusuutliku turismipoliitika väljakutsetele.
<D>
fraktsiooni Verts/ALE nimel. - (DE) Härra juhataja, volinik, kõige rohkem on meil selle arutelu puhul mure autotööstuse töötajate pärast.
Arvud on nii suured, et probleemi ulatust on raske ette kujutada.
Volinik, oma sõnavõtus osutasite te selgelt ühele alarmeerivale asjaolule, nimelt et lisaks on ka arvud, mis näitavad kohutavat ületootmise taset ja silmatorkavat suutmatust uuendusteks tõhususe ja kliimamuutuse valdkonnas.
Kui me nüüd otsustame anda autotööstusele riigiabi, peab see toimuma tingimusel, et rahastamist kasutatakse töökohtade kindlustamiseks ja jätkusuutliku tööhõive loomiseks.
Lisatingimuseks peab olema see, et ettevõtted keskenduvad tõepoolest uuendustegevusele.
Volinik, minus tekitab kahtlusi asjaolu, et CARS 21 rühmal ja tööstusel on siin käivitatavale protsessile märkimisväärne mõju.
Ma olen tuttav mõnede Saksa autotootjatega ja tean, et nad tõmbavad pidurit, kui kõneks tuleb kliimakaitse ja tõhusus.
Täheldasin ka huviga, et kaks nädalat tagasi taotleti uut erandit keskkonnanõuete täitmise peatamiseks.
Seda ei tohi juhtuda.
Abi peab sõltuma tingimustest, nagu töökohtade tagamine, tõeline uuendustegevus, töötajate koolitamine ja nende kutseoskuste arendamine, ja see käib tarnijate kohta, teisisõnu paljude väikeste ning keskmise suurusega ettevõtete kohta, kes suurtest organisatsioonidest sõltuvad, ning autotööstuse töötajate kohta.
Minu fraktsioon oleks sellega rahul.
Kuid ilma kõnealuste rangete tingimusteta ei aita me kaasa jätkusuutlike töökohtade loomisele.
<D>
komisjoni liige. - (FR) Esitatud on kaks erinevat küsimust.
Esiteks, üleujutuste küsimuses tulin siseturu ja teenuste volinikuna vastama konkreetsele küsimusele, Seán Kelly, mis oli järgmine: kuidas saab kõige paremini kasutada ära kindlustuspoliise, iseäranis hüvitusteks inimestele, kelle isiklik vara on puudutatud?
Töötan kiirfotoga erinevatest rohkem või vähem keerukatest erakindlustusskeemidest, kus mõnedel riikidel ei ole vaat, et selle õnnetuseliigi puhul mingit kindlustust, ja teistel, nagu Prantsusmaal, on skeem, mis maksab loodusõnnetuse korral hüvitist 100%.
Üleujutused, Seán Kelly, ei ole teema, mille eest vastutan.
Palun Janez Potočnikil, keskkonna eest vastutaval kolleegil, esitada teile kirjaliku vastuse, kus teid teavitatakse, kuidas üleujutusi käsitlevat direktiivi kohaldatakse või mitte.
Teil on aga õigus, et võtmeküsimus on liikmesriikide või isegi piirkondlikes või kohalikes volitustes ehitamise või ehitamiskõlblikkuse vallas.
Brüsselilt ei saa kõike nõuda, ehkki üldine reegel on ilmselge: on piirkondi, kuhu ei tohiks ehitada.
Korraldasin oma riigis seaduse vastuvõtmise, et korrapäraselt ülejututustest puudutatud piirkondades asuvad elamispinnad ja tehased teisaldataks.
Korraldasin seaduse vastuvõtmise 1995. aastal ning inimestele hüvitatakse see, et nad lahkuksid enne järgmise õnnetuse toimumist.
Need on ideed, mille sooviksin võtta kokku enne, kui teie juurde kindlustuspoliitika küsimust puudutavate ettepanekutega naasen.
Sooviksin lõpetuseks öelda midagi kodanikukaitse kohta, ehkki teema jääb teiste kolleegide pädevusse.
Tegemist on küsimusega, millega tööd tegin, mida - nagu teate - toetas president Barroso palvel 2006. aastal Euroopa Parlament.
See töö ajendas mind pakkuma välja Euroopa kodanikukaitsejõudu, mida liikmesriigid pakuvad vabatahtlikul alusel.
Võiksime võtta kasutusele tõhustatud alt üles koostööd reageeringute ettevalmistamisega harjumiseks.
Kui Haitis on tsunami või juhtub tragöödia, ei ole kunagi puudu heast tahtest, vaid koordineeritusest.
Kui Euroopa vabatahtlikud valmistaks ette oma reageeringuid õnnetuste eri kategooriatele, päästetaks inimelusid, säästetaks aega ja raha ning samas suureneks nähtavus.
Mõistagi ei saa olla reageeringud samad tööstusõnnetuse, Erika-taolise õnnetuse, Saksamaa ja Prantsusmaa üleujutuste, Kreeka tulekahju, tsunami, suurte pandeemiate või isegi 11. septembri taolise terroristide rünnaku puhul, mis võib kahjuks ka veel Euroopas toimuda.
Antud idee eesmärk, millega kolleegid töötavad - naaseme teie juurde konkreetsete eesmärkidega -, on valmistada ette ühine kavandatud reageering.
Igatahes pooldan jätkuvalt väga ideed, millega Euroopa Parlamendi toetusel palju tööd teinud olen.
Teema: ELi meetmed vaesuse vastu võitlemiseks
Eurostati avaldatud andmete kohaselt ohustas 2008. aastal vaesus ligikaudu 85 miljonit Euroopa kodanikku, 20% lapsi ja 19% üle 65-aastasi kodanikke.
Euroopa Liidu tasandil jäi 8% töötava elanikkonna ja 44% töötute sissetulek allapoole vaesuspiiri ning töökoha olemasolu ei taganud tingimata rahuldavat elatustaset.
Liikmesriikide sotsiaalkaitse meetmed on vähendanud Euroopa Liidu elanikkonna vaesusohtu 32%.
Majanduskriisi tõttu on tööpuudus kasvanud ligikaudu 10%, mis suurendab veelgi sotsiaalset lõhet.
Kas komisjon võiks öelda, milliseid meetmeid ta kavandab Euroopa Liidus töökohtade loomiseks ja säilitamiseks ning kõigile ELi kodanikele asjakohase ja korrektse sotsiaalkaitsesüsteemi abil rahuldava elatustaseme tagamiseks?
<D>
Härra Gallagher, ma ei saa võtta aega järgmise päevakorrapunkti algusest.
Märkisin juba Bernd Posseltile, et võtan tema küsimuse, ja Silvia-Adriana Ţicăule, et võtaksin tema küsimuse, ning teie kolme küsimus oleks olnud tõesti viimane, kui oleksime kiiremini edasi jõudnud, kuid me ei jõua.
Nüüd on mul keeruline võtta isegi Bernd Posselti küsimust.
Selline on reaalsus.
Mul on tõesti kahju ja nagu ma ütlesin, olen ma pahane, kuid selline on olukord, kuhu mind on pandud.
Olete näinud, mis on kogu päeva jooksul päevakorraga toimunud, ja sellega ei saa rahul olla.
Kui tohib, liiguksin edasi volinik De Guchtile esitatud küsimuse juurde, millele vastab, nagu öeldud, Algirdas Šemeta, ning ütlen suure kahetsusega, et see on tänase õhtu viimane küsimus.
Teema: väliskaubandus ja idapartnerlus
Millise hinnangu annab komisjon kaubanduse arengule ELi ja idapartnerlusriikide vahel ning milline osa on selles Musta mere strateegial ja Lõuna-Kaukaasia riikidel?
<D>
fraktsiooni PSE nimel. - (DE) Härra juhataja, te ütlesite, et teete esimeeste konverentsile ja juhatusele ettepaneku koondada ühte brošüüri kokku kõnealused viis raportit ja nende kohta antud olulised selgitused.
See on suurepärane mõte ja mul on selle üle üksnes hea meel.
Soovitaksin lisada sinna ka Richard Corbetti ja Íñigo Méndez de Vigo koostatud raporti, mis oli aluseks meie Lissaboni lepingut käsitlevale tööle.
Tookord saavutasime 500 poolthäält - rekordilise tulemuse.
See on osa kogu protsessist.
Pärast Euroopa põhiseaduse lepingut võeti see raport lähtepunktiks, millest alustati praegust püüet jõuda reformilepinguni.
Minu meelest on teie idee väga hea.
Me toetame teid igati.
Te olete juba tänanud mõningaid inimesi, kes kahjuks ei ole enam meie hulgas.
Võin kindlalt öelda, et kõik põhiseaduskomisjoni liikmed on teinud head koostööd.
Meie komisjoni töös on alati innukalt osaletud.
Praeguses pöördepunktis tänan veel kord kõiki, kes istungisaalis viibivad.
Kõigepealt tänan Johannes Voggenhuberit, meie demokraatia ja kodanikuõiguste heaks tehtud töö tõelist nurgakivi.
Sylvia Kaufmann, keda on juba mitmel korral mainitud, on eriti mõjusalt väljendanud oma arvamust olukorras, kus poliitilise ringkonna vastuseis talle on olnud tugev.
Carlos Carnero González seisis alati meie kõrval.
Ta võitles põhiseaduse ja ka Hispaania rahvahääletuse eest.
Proua Assunção Esteves oli alati väga aktiivne.
Alain Lamassoure'i saavutused on tohutud ja nende hulka kuulub ka põhiseadus.
Viimane ja sama tähtis on Catherine Guy-Quint, kuigi tema ei ole selle komisjoni liige.
Ta tegi eelarvekomisjonis ära suure töö ja toetas alati mõtet, et Euroopa Parlamendile tuleb anda suurem vastutus ja rohkem õigusi.
Tänan teid kõiki.
Mainisin neid täna siin viibijaid, keda järgmisel korral enam meie seas ei ole.
Me lubame, et jätkame nende tööd.
Euroopa Parlamendi Sotsiaaldemokraatide fraktsiooni kõneisikuna tahan teha veel kaks märkust raportite kohta.
Mis puudutab proua Kaufmanni raportit, siis oleme alati öelnud, et kodanikualgatus ei ole pettekujutlus ega ka alibi, vaid tõsine põhiseaduslik vahend, mille abil saavad kodanikud Brüsselis küsimusi tõstatada.
Usun, et kui kodanikualgatus rakendub, siis me tagame ka selle püsimise.
Komisjon peaks kasutama oma algatusõigust ja koostama õigusakti eelnõu kohe pärast komisjoni ümberkujundamist.
Seoses Dehaene'i raportiga tahan veel kord mainida üleminekuaega.
Me tahame, et selle üle, keda nõukogu komisjoni presidendiks pakub, peetaks nõu n-ö Lissaboni vaimus.
Kuid ühtki kolleegiumi liiget, sealhulgas presidenti, ei kinnitata enne, kui leping on jõustunud.
Tegelikult hääletame komisjoni presidenti kaks korda.
Seda tuleb meeles pidada.
See lihtsalt kaasneb üleminekuajaga.
Arvan, et õigusloomeperioodi programm, mille härra Dehaene on välja pakkunud, on väga hea.
See saab alguse kodanike hääletamisega Euroopa Parlamendi valimistel, millele järgnevad kõik personali ametisse nimetamise otsused, poliitilised programmid ja Euroopa Liidu rahastamine.
Lähtekohaks on sõltumatutes riikides toimuv Euroopa Liidu kodanike hääletus.
Leian, et see on väga hea.
Aitäh, härra Dehaene.
<D>
(SV) Proua juhataja, on neid, kelle arvates me peaksime Moldova suhtes resolutsiooni vastu võtma, ning on neid, kelle arvates me ei peaks seda tegema.
Need, kes seda resolutsiooni ei soovi, toovad tihti esile asjaolu, et Euroopa Julgeoleku- ja Koostööorganisatsioon (OSCE) andis valimistele tegelikult oma heakskiidu.
Kuid lubage mul öelda, et OSCE aruanne ei olnud kriitikavaba.
Hoopis vastupidi - selles oli väga palju kriitikat.
Kuid resolutsioon ei puuduta ainult valimisi, vaid ka sündmusi, mis leidsid aset valimiste järel, ning seda, mis Moldovas juba mõnda aega on toimunud.
Inimõigusi tuleb austada.
Meediale tuleb anda vabadus.
Rahumeelsete meeleavaldajate julma kohtlemist ei tohi kunagi heaks kiita.
Selle resolutsiooni heakskiitmine tähendaks seda, et me saadame Moldova rahvale kindla sõnumi ning näitame neile sellega, et nad ei ole üksi, et me näeme, mis seal toimub ning me ei lepi sellega.
Seepärast palun ma teil kõigil seda resolutsiooni toetada.
<D>
fraktsiooni PSE nimel. - Härra juhataja, ma tänan volinikku ja nõukogu esindajat härra Vondrat selgituste eest, kuid olen kindel, et nad tunnetasid meie kõhklusi oma täieliku toetuse andmise suhtes.
Ma arvan, et seda on kerge mõista, sest asi on ju väga lihtne.
Probleem on selles, et kui partnerlus- ja koostöölepingule peab Euroopa Parlament andma oma nõusoleku, siis kaubandusalase vahelepingu puhul see meie juriidiliste kohustuste tõttu nii ei ole.
Seega saame me kaubandusalase vahelepingu puhul oma resolutsioonis üksnes esitada oma arvamusi, tuua esile seda, mis meile muret valmistab, ja avaldada toetust teatud teemadele, ning seetõttu on Euroopa Parlament, eriti minu fraktsioon, kaubandusalasele vahelepingule oma täieliku toetuse andmise suhtes kõhkleval seisukohal.
Ma loodan, et see on teile mõistetav ja et teil on võimalik see probleem lahendada.
Ma tean, et õigusliku protsessi tõttu ja seetõttu, et te olete õigusliku aluse juba allkirjastanud, on väga raske, kui mitte võimatu, asuda uutesse läbirääkimistesse.
Me oleme neist asjaoludest täiesti teadlikud, kuid ma olen kindel, et te leiate endas selle soovi uurida ja arendada õiguslikke aluseid, mis võimaldaksid teil meid aidata, nii et me saaksime asuda teie poolele, sest me kõik mõistame, kui tähtis Türkmenistan on, ja me oleme muude lepingute osas juba oma toetust avaldanud.
Nii et asi ei ole selles, et me ei ole täiesti teadlikud sellest, mis on toimunud, või et me ei saa aru, kui tähtis Türkmenistan on, vaid tegemist on väga problemaatilise juhtumiga.
Ma sooviksin, et te seda küsimust veel kord uuriksite, ja esitan seetõttu konkreetse palve vaadata läbi meie lõige 11, kus me väljendame muret seoses õigusliku kohustusega ning erinevustega kaubandusalase vahelepingu ning partnerlus- ja koostöölepingu vahel.
Palun vaadake meie resolutsiooni lõiget 9, milles räägitakse inimõigusteklausli lisamisest partnerlus- ja koostöölepingusse.
Proua volinik, ma olen teadlik teie seisukohtadest ja võtan need teadmiseks, kuid kindlasti saate te midagi teha selleks, et uurida, kuidas me seda konkreetset punkti tugevdada saaksime.
Sama kehtib ka lõike 10 kohta ja see on oluline ka nõukogu jaoks.
Me tahaksime läbivaatamisklauslit.
Ma tean, et seda ei ole sinna lisatud, kuid - jällegi - palun tehke meile teene ja uurige, mida teil oleks läbirääkimiste jätkamisel võimalik teha.
Kui te saaksite teha midagi lõike 8 osas, siis see aitaks meid palju; see on seotud jälgimisõigusega, mida me alati soovime ja taotleme.
Jälgimine ei tähenda seda, et me tahame istuda läbirääkimistelaua taha.
Me oleme seda teiste juhtumite puhul teinud, nii et vaadake, mida te saate siin ära teha ja kuidas te saaksite aidata jälgimise määratlemisel; palun tehke meile teene ja uurige seda asja.
Muide, minu arvates olete te teinud head tööd.
Kõik punktid on kirjas Euroopa Liidu uues Kesk-Aasia partnerluslepingus 21. sajandiks.
Te olete lisanud isegi ILO soovituse.
Te olete osutanud ka inimõigustega seotud probleemidele, nii et kindlasti võime me kompromissile jõuda, kuid natuke tööd tuleb veel teha.
<D>
(FR) Härra juhataja, tänane päev on tõesti üsna pidulik - niinimetatud Lissaboni pakett jõuab lõpuks ometi Euroopa Parlamendi ette, Tšehhi senat on andnud lootust, paljud võtavad sõna viimast korda ja õhk on emotsioonidest tulvil, me oleme lõpetamas selle parlamendikoosseisu ametiaega ja õige mitmed meist on päris tundelised.
Praegusel hilisõhtusel Euroopa Parlamendi istungil valitseb tõeliselt ajalooline õhustik.
Osalt põhiseaduskomisjonis ja osalt eelarvekomisjonis tegutseva parlamendiliikmena, kes on nagu kahe näoga Janus, tahaksin rääkida natuke konkreetsemalt proua GuyQuinti raportist uue eelarvesüsteemi kohta ja Lissaboni lepingu mõjust nimetatud uuele süsteemile.
Nagu juba öeldud, on see eelkõige demokraatlikum süsteem.
Edaspidi lepivad nõukogu ja Euroopa Parlament kõikides kuludes - kogu eelarves - kokku kaasotsustamismenetluse käigus.
Veelgi tähtsam on, et eelarve muutub poliitilisemaks, sest kehtestatakse institutsioonidevaheline strateegiline kavandamine, nagu proua GuyQuint seda nimetab, ehk teisisõnu kooskõlastatakse eelarve tegemine kõikides Euroopa Liidu organites.
Kuid selles süsteemis on endiselt mõningaid ebamäärasusi.
Näiteks kas Euroopa Parlament hakkab tõepoolest täitma teoreetiliselt suuremat rolli?
Kas ta kasutab seda lisanduvat võimu, arvestades, et sellega on ka probleeme?
Meil on vähem aega, jääb vaid üks lugemine.
Seega on Euroopa Parlamendi enda asi haarata võimalus - see iseenesest on juba keeruline - ja täita oma rolli.
Kas viieaastane eelarveperiood kattub parlamendikoosseisu viieaastase ametiajaga või kas parlamendi ametiaeg toob eelarveperioodi kuidagi esile?
See ei ole kindel.
Selle küsimusega tuleb samuti tööd teha.
Teatud võimalused on ka kadunud.
Me jäime ilma võimalusest jätta endale rohkem omavahendeid ja võimalusest - palun andke mulle veel kümme sekundit, sest meil on täna ametlik hilisõhtune istung - rakendada uut eelarvekäsitust.
Lõpetuseks tahan rõhutada, et me seisame silmitsi mitme probleemiga - üleminekuprobleemiga, sest pole lihtne minna kohe üle uuele süsteemile, ja paindlikkuse probleemiga, sest me peame olema paindlikumad, kui tahame kriisidele kindlalt vastu astuda.
Viimase asjana soovin, et kõike seda saaks Lissaboni lepingu rakendamisega veelgi edasi arendada.
<D>
(RO) Ootame huviga Euroopa väikeste ja keskmise suurusega ettevõtete õigusliku raamistiku vastuvõtmist.
ELi majanduse elavdamise kava avab väikeste ja keskmise suurusega ettevõtete jaoks uusi rahastamisallikaid.
Halduskoormuse vähendamine, erialase koolituse rahastamine ja Globaliseerumisega Kohanemise Euroopa Fondi loomine on meetmed, mis aitavad kaitsta töökohti ja edendada ettevõtlust.
Euroopa Investeerimispank teeb VKEde laenude rahastamiseks kättesaadavaks 30 miljardit eurot.
Arvan siiski, et sellest summast ei piisa.
Arvan, et praegusel kriisiajal tuleb võtta järgmisi kiireloomulisi meetmeid: tuleb lihtsustada riigiabi saamise korda, ettevõtte asutamisele kuluvat aega tuleb lühendada kolme päevani ning tuleb tagada avalike asutuste poolt VKEdele võlgnetavate summade tasumine kuni 30 päeva jooksul.
Mul on hea meel komisjoni ettepaneku üle edendada e-arvete kasutamist, millesse investeeritakse hinnanguliselt 18 miljardit eurot.
Samuti on muutumas vajalikuks luua konkurentsikärjekesed ettevõtetest, mis investeerivad uute tehnoloogiate uurimisse ja väljatöötamisse.
<D>
(DE) President, daamid ja härrad, me valmistame ette tippkohtumist ja ma ei looda käesoleval tippkohtumisel mingite üllatuste väljailmumist.
Siiski ma loodan teda avamas uksi tulevikule ja määramas Euroopa Liidu seisukohta paljudes küsimustes.
Esimene uks, mida ta peab avama, on Lissaboni lepingu ratifitseerimine.
Me loodame ratifitseerimise kiiret toimumist kõigis liikmesriikides ja Euroopa Parlamendi 2009. aasta valimiste tulemuse arvestamist ametikandjate nimetamisel vastavalt uuele lepingule.
Ma loodan ikkagi, et tee rajamine ratifitseerimisele tähendab samuti ka seda, et nõukogu ja komisjon hakkavad lõpuks suhtlema väljastama teavet lepingu sisu kohta liikmesriikidele.
Ärge vaikige põhjustest, miks me toetame käesolevat lepingut.
Me tervitame seda, sest ta kindlustab meie kodanikke, meie parlamente, demokraatiat ja Euroopa Liitu.
Teine uks, mida me avame, on uks vabadusele.
Arutusele tuleb Schengen.
Me oleme rahul, et praegu on rohkem liikmesriike täitnud Schengeni kriteeriumid, kuna Schengeni kriteeriumide täitmine tähendab rohkem vabadust Euroopa Liidu sees ja suuremat vabadust Euroopa Liidu kodanikele.
Kolmandaks avaneb uks, ma loodan, Euroopa Liidule suurema üleilmse vastutuse võtmiseks.
Lubage mul seetõttu selgesõnaliselt öelda, et Kosovo küsimuses lahenduse saavutamine läbirääkimiste teel on ammendunud ja Euroopa Liit peab ühiselt võtma endale vastutuse Kosovo eest.
See on meie selgesõnaline arvamus, et Kosovo ja Serbia tulevik on Euroopa Liidus ning et me peame tegema kõik meist oleneva, tagamaks, et rahva soov olla vaba ja elada üksteisega rahus, saaks rahuldatud.
Minu viimane punkt puudutab ust teadusuuringutele ja tehnoloogiale.
Rakendada Galileo kohta tehtud otsust, mis võeti vastu ainult tänu sellele, et Euroopa Liit võttis selles suhtes finantsvastutuse.
<D>
(IT) Hr juhataja, daamid ja härrad, ma pole nõus sellega, mida on öeldud toiduainete tohutu hinnatõusu kohta.
Mulle näib absurdne, et keegi mõtleb toita arengumaid, pannes nad kasvatama pigem taimi kütuste tooraine jaoks kui toiduks.
Ma ei saa sugugi toetada GMOsid pooldavat lobitööd, kuna biokütused on üks asi ning toit on teine, ning eriti teeb mind murelikuks Euroopa-väline patendi- ja seemnemonopol, mis muudab paljud väga sõltuvaks Ameerika Ühendriikide ja Euroopa põllumajandustootjatest.
Minu arvates ei tulene toiduainete hinnatõus kliimamuutustest ega kütuse kallidusest, sest see avaldab küll teatud mõju, kuid mitte sellises ulatuses, nagu räägitakse; muu hulgas tuleks rõhutada, et me naudime ka head euro/dollari vahetuskurssi.
Selle asemel olen veendunud, et hinnatõusu põhjustab spekuleerimine jaekaubandussektoris, eriti suuremate jaemüüjate tegevuses, sest kuidas muidu selgitada seda, et Itaalias on viimase seitsme aasta jooksul põllumajandustoodete hinnad väga vähe muutnud ning kindlasti mitte sellises ulatuses, nagu on tõusnud tarbijahinnad?
Itaalias kasutavad kas rahvusvahelised suuremad jaemüüjad või ühistud väga spekulatiivselt kartellistrateegiat tarbijate kahjuks.
Ostujõud taastub minu arvates üksnes tarbijahindade moratooriumiga.
Olen nõus: vähem turgu, vähem konkurentsi ning vähem globaliseerimist on tootlikkusele ja tarbimisele kasuks.
Seepärast hääletan nõukogu ja komisjoni seisukoha vastu.
<D>
(HU) Tänan teid väga, härra president.
Üheksa kuud pärast põhiõiguste ameti tseremoniaalset üleandmist ei tee mulle mingit rõõmu rääkida tõsiasjast, et amet ei ole suutnud tööd alustada ning tal puudub endiselt juhatus.
Vähemalt võetakse sellel nädalal mitmeaastane raamistik parlamendi poolt vastu, mille eest ma tahaksin tänada raportööri, härra Cashmani.
Mitmeaastane raamistik on määrava tähtsusega ameti töö ja selle seisukohalt, kui tõhus ta saab olema põhiõiguste järelevalves ja meetmete võtmises.
Asutamisharta loomise kolmepoolne läbirääkimisprotsess jättis lahtiseks mõned teed, mida mööda me oleme kohustatud edasi minema.
Näiteks taheti nõukogu avalduses kasutada poliitilist jõudu saavutamaks ametile võimalust uurida ameti palvel inimõiguste järgimist koostöövaldkonnas politsei ja õigusorganitega.
Liikmesriikidele ja liidule on tähtis kasutada nende käsutuses olevaid võimalusi, kuni see saab olema vääramatult ameti kohustuseks pärast reformilepingu jõustumist.
Samuti on meie ühiseks vastutuseks, et vähemusrahvuste ja rahvusvähemuste individuaalsed ja ühiskondlikud õigused muudetakse vaieldamatuks, mitte ainult keelustades diskrimineerimise, vaid ka positiivse õiguskaitse nõudmise kaudu.
Põhimõtteliselt ei saa ka seada kahtluse alla sotsiaalsete õiguste kuulumist inimõiguste hulka, kuna ilma põhilise turvalisuseta inimväärikust ei ole.
See on küll kulunud väljend, kuid sellegipoolest tõsi, et iga otsus on väärt just niipalju, mil määral seda rakendatakse.
Härra asepresident Frattini sõnad on tekitanud veidi kahtlust, kuid sellegipoolest loodan ma, et amet on inimõiguste kaitsmisel järjekindel.
<D>
(DE) Proua president, daamid ja härrad, asjaolu, et suudame kaupade alase paketi vastu võtta esimesel lugemisel räägib häälekalt suurepärasest koostööst nii Euroopa Parlamendi sees kui ka parlamendi ja nõukogu vahel.
See on tähtis seadusandlik projekt kaubanduses osalejatele ja eelkõige tarbijatele.
Selle paketi abil eemaldame kaubandustõkked, mis on tulenenud liikmesriigiti erinevatest tehnilistest eeskirjadest.
Samas tagame Euroopa turul kaubeldavate toodete kvaliteedi.
Uute õigusnormidega tagatakse, et ELi õigusnormidele mittevastavad või ohtlikud tooted kõrvaldatakse kiiresti turult või et need ei jõua üldse turule.
Ohtlikest toodetest tuleb komisjonile teatada viivitamata, et neid saaks ringlusest kõrvaldada kõikides liikmesriikides.
Määrusega parandatakse koostööd ELi väliste riikidega - siinkohal ei pea ma silmas üksnes Hiinat - selliste meetmete abil nagu ühisprogrammid ja tehniliste teadmiste vahetus.
Nende uute sätete kaudu tagame me tõhusa turujärelevalve ja parema kontrolli kogu Euroopas.
Lõppude lõpuks loebki ju tegelikult see.
Kõikidel oma aruteludel ja läbirääkimistel oleme keskendunud peaasjalikult tarbijale.
Näiteks, CE-vastavusmärgis näitab seda, et tootja täidab kõnealusele tootele kehtivaid Euroopa nõudeid.
Kuid nüüd peavad importijad kandma tootjate kõrval suuremat vastutust.
Eeskätt on keelatud võltsitud või eksitavad CE-vastavusmärgised ning nende kasutajad võetakse liikmesriikides kriminaalvastutusele.
Kõige sellega kaitstakse tarbijaid, kuid samuti ausaid ettevõtjaid, kes täidavad kõiki eeskirju.
Üks meie peamistest kordaminekutest on olnud järeleproovitud riiklike ohutusmärgiste, nagu Saksa tähis "GS”, säilitamine.
Tarbijad tunnevad ja usaldavad neid märgiseid.
Neljapäeval võtame vastu eeskirjadekogumi, mis edendab kaubavahetust siseturul parimal viisil, samas - ja see on väga tähtis - kaitstes tarbijaid tõhusama järelevalve abil.
<D>
Järgmine päevakorrapunkt on nõukogu avaldus Tšehhi eesistumise kava esitlemise kohta.
Tahaksin eriti soojalt tervitada Euroopa Parlamendis nõukogu eesistujat, Tšehhi Vabariigi peaministrit Mirek Topolánekit.
Tere tulemast, härra Topolánek.
(Aplaus)
Samuti tahaksin soojalt tervitada Euroopa Komisjoni presidenti José Manuel Durão Barrosot.
Daamid ja härrad, me kõik teame, et eesistujaks olemine on väljakutse, ning ma tean, et peaminister Topoláneki arvates, võttes arvesse tema kommunismiaastate poliitilisi kogemusi, on praegu eesistujariigi esindajana Euroopa Liidule raporti esitamine väga liigutav mitte ainult vaimselt, vaid ka emotsionaalselt.
Tšehhi on teine Euroopa Liiduga 1. mail 2004 liitunud riikide hulgast pärit eesistujariik, esimene oli Sloveenia.
Olen kindel, et kõnelen teie kõigi nimel, daamid ja härrad, kui ütlen, et Tšehhi eesistumisel on meie täielik toetus ning me kavatseme teha kõik võimaliku, et praegusel keerulisel ajal Euroopa Liidu Nõukogu eesistujariigi edu tagada.
Selle põhjal tahaksin paluda teil, nõukogu ametisolev eesistuja, peaminister Topolánek, pöörduda täiskogu poole.
Ütlen veel kord: tere tulemast Euroopa Parlamenti.
(Aplaus)
<D>
Ma hääletasin selle raporti poolt.
Brasiilia tuli BRICi riikide hulgast viimasena ELiga tippkohtumisele, mis toimus 2007. aasta juulis Portugali eesistumise ajal.
See oli heade suhete loomulik tagajärg, mida Portugal on alati Brasiiliaga alal hoidnud.
Nagu 2007. aasta septembrikuus täiskogul öeldi, on Brasiilia riik, mille 200 miljonit elanikku kõnelevad üht maailmas kõige levinumat Euroopa keelt - portugali keelt - ning kelle ajaloolised, tsiviliseerimise ja kultuurilised traditsioonid on tihedas suguluses Euroopa traditsioonidega.
Seda tõendavad ajaloos mitmesugused poliitilised lepingud kuni tänapäevani välja.
Need suhted aitavad üles ehitada teisigi sildu Ladina-Ameerikaga.
Võttes arvesse Brasiilia tunnustatud potentsiaali ning tema praegust majanduslikku ja poliitilist tegevust piirkondlikul ja maailma tasandil, ei peaks seda strateegilist partnerlust vaatlema takistusena teistele tulevastele partnerlussidemetele Mercosuriga.
Tegelikult tuleks seda pidada eeskujuks, millega EL on saavutanud vajaliku konsensuse ühistele kaubandus- ja poliitilistele huvidele.
Tuleks märkida, et mõlemad pooled peavad ÜRO süsteemile tuginedes ning Maailma Kaubandusorganisatsiooni raamistikus mitmepoolseid meetmeid väga olulisteks.
Lõpetuseks pean ütlema, et olen mõnevõrra uudishimulik, milline ulatus antakse tulevikus hariduse ja kultuuri koostööprotokollidele.
<D>
(RO) Kutsun üles Euroopa Liidu 2011. aasta eelarves paremini kajastama ja toetama noorsoopoliitikat.
Noori tuleb toetada nii ELi kui ka riigi tasandil.
Seoses sellega on üks projekte, mida Rumeenia valitsus noorte toetamiseks kasutab, neile 100 000 eluaseme ehitamine järgmisel kolmel aastal.
Samal ajal avaldan heameelt Euroopa Komisjoni eesmärgi üle anda tudengitele kolme miljoni ulatuses Erasmuse stipendiume aastaks 2012.
Samuti on äärmiselt oluline suurendada Erasmus Munduse stipendiumite rahastamist.
See võimaldab veelgi rohkematel üliõpilastel ja teaduritel kolmandatest riikidest - ja siinkohal pean eelkõige silmas ka Moldova Vabariiki - õppida Euroopa Liidus.
Mina kui noor Euroopa Parlamendi liige toetan Erasmuse algatust, mis on esimene töökoht, mis pakub noortele juurdepääsu tööturule.
Lisaks tahaksin tänada Euroopa Komisjoni tema kiire tegutsemise eest, kiites heaks neli energiaprojekti, milles ka Rumeenia osaleb.
<D>
(DE) Hr juhataja, vanas Rodeesias oli kunagi turismiplakat, mis kutsus inimesi: "Tulge Rodeesiasse vaatama Zimbabwe varemeid!”
Hiljem pöörati loosung ümber kahemõtteliseks naljaks: "Tulge Zimbabwesse vaatama Rodeesia varemeid!”
Täna võiks plakatil sama hästi olla kirjas: "Tulge Zimbabwesse vaatama Zimbabwe varemeid!” - mis ei viita mitte kuulsatele kiviehitistele, vaid jõukuse ja demokraatia hävitatud lootustele.
Usun, et Euroopa Liidul on kohustus kasutada praegust olukorda - kus Zimbabwe opositsiooni julgus on vaatamata erinevatele manipulatsioonidele saavutanud suure võidu - demokraatia ja õigusriigi edendamiseks selles olulises Aafrika riigis.
Sealsed inimesed on küllalt kannatanud.
Meil tuleb nende aitamiseks leida vahendeid, mida ei saa tõlgendada neokolonialismina.
Seega on oluline, et seda, mida me teeme, toetaksid ka naaberriigid ja Zimbabwe elanikud ise.
Seepärast tervitan Aafrika Rahvuskongressi esimesi positiivseid samme - kuigi vaja oleks palju rohkem!
Seepärast tervitan ma eriliselt sadamatöötajate julget eeskuju.
Me peame väga selgelt väljendama, et see on Euroopa Liidu, Aafrika Liidu ja erinevate Aafrika lõunaosa jõudude ühine ülesanne tagada, et nüüd, pärast valimisi tekkinud võimalust õigesti ära kasutataks.
Robert Mugabel juba on oma koht ajaloos, iga mööduv päev muudab selle lihtsalt kahvatumaks.
<D>
(SK) Hr juhataja, daamid ja härrad, lubage mul teha lühikokkuvõte "muude jagude” valdkonnast.
Euroopa Parlamendi eelarvet puudutava töö tulemus on suured saavutused ning ma nimetaksin ainult mõnda.
Esiteks oleme me jõudnud kompromissile eelarve üldise suuruse osas.
Teiseks, mis puudutab ELi kodanike teavitamist Euroopa Parlamendi tööst ja tulemustest, siis on meil nüüd vahendid paremaks koostööks ja suhtlemiseks kodanikega.
Siiski peab rõhutama, et tehes edusamme parandamaks Parlamendi teabe- ja kommunikatsioonistrateegiat, ei piisa ainuüksi sellest.
Kui eesmärk on tõhusus, siis nõuab strateegia ka komisjoni ja Euroopa ametite osalust üksikriikides.
Seda peab koordineerima ja selle tulemusi regulaarselt hindama.
Sel viisil saavutame me mitte ainult parema juurdepääsu teabele, vaid ka suurema läbipaistvuse ja parema ressursside kasutamise.
Kolmandaks, daamid ja härrad, sooviksin teid tänada jõupingutuste toetamise eest meie teadmiste juhtimissüsteemi ehitamisel.
See aitab teid tulevases õigusloometöös.
Neljandaks oleme me saavutanud rohkem paindlikkust külastajategruppide jaoks.
Viiendaks olen ma veendunud, et meetmed, mida võetakse keeleteenuste toetamiseks annavad tulemuseks kõrgema kvaliteediga teenused ja parema ressursside kasutuse.
Lõpetuseks, me oleme jõudnud kokkuleppele mitmetes punktides seoses keskkonnaga ja puudega inimeste juurdepääsuga tööturule.
Tähtis on "muude jagude” eelarve puhul hinnata iga institutsiooni eraldi.
Sooviksin nimetada Audiitorite Kohust kui näidet heast tavast eelarve koostamise kontekstis.
Mõnedes eelarveridades säästeti tänu sellele, et eelarve ehitati üles pigem tegelikele kuludele kui indekseeritud kalkulatsioonidele põhinedes.
Daamid ja härrad, sooviksin tänada nii raportööre kui ka kõiki meeskondi komisjonist, nõukogust ja Euroopa Parlamendist.
Kõik meie koosolekud, arutelud ja lepitusmenetlused on täitnud mind suure rahuloluga.
Kui on tunne, et kõik asjassepuutuvad tahavad jõuda kokkuleppele, siis loob see positiivse keskkonna, mis saab viia ainult heade tulemusteni.
<D>
fraktsiooni PPE-DE nimel. - Härra juhataja, ka mina pooldan seda ettepanekut ning soovin ühtlasi tänada Richard Corbetti tehtud raske ning sageli mitte meelepärase töö eest.
Sageli, muutes kodukorda, tunnevad kolleegid muret juhtumahakkava pärast.
Enamik neist märkab seda, mis on toimunud ning milliseid muudatusi oleme kehtestanud, alles siis, kui need on jõustunud ja neid enam muuta ei saa.
Toetan kindlalt valdavat osa päevakorda võetud ettepanekutest, eriti kuna need ei peegelda üksnes teie rasket tööd, vaid ka - nagu mainitud - parlamendi reformimisega tegeleva töörühma tööd, mille eesistujaks on Dagmar Roth-Behrendt, kes valmistas käesoleva ettepaneku väga hästi ette.
Siiski tegin ma parlamendireformi protsessi ajal meie fraktsioonile arutelude käigus täiesti selgeks, et käesolev raport parlamendireformist tuleb heaks kiita, viies sisse muudatused kodukorda.
See on demokraatlik toiming, mis lõpeb hääletusega.
Midagi ei saa muuta üksnes selles fraktsioonis toimuva aruteluga ning me nägime selles osas pidevalt palju vaeva.
Ühtlasi soovin öelda, et ma olin äsja mainitu suhtes mõnevõrra kriitiline, nimelt selle suhtes, et osa parlamendi mitteametlikke toiminguid on institutsionaliseeritud.
Kardan mõnevõrra, sest kui meil on tava, siis on parem seda tavana säilitada, mitte ilmtingimata reegleid muuta.
Meie fraktsioonile on aga olulisem proportsionaalsus.
Meie parlamendis on komisjonidel väga tugev roll.
Siin, parlamendis hääletuse ettevalmistamisel võtavad nad täiskogult suure töökoorma, teostades hääletuse komisjonis.
See ei ole üksnes lihtne protseduurialane küsimus, vaid demokraatia küsimus, et komisjonides kajastuks oluliste küsimuste lahendamisel täiskogu proportsioonid.
Ma usun, et see on demokraatia põhiküsimus ning fraktsiooni PPE-DE nimel toetan seda raportit.
<D>
fraktsiooni ALDE nimel. - Lugupeetud juhataja, enamik meist tunnistab migratsiooni kasulikkust.
Liikmesriikides, mis avasid oma piirid teiste liikmesriikide migrantidele, ei ole töötus kasvanud, pigem on tõusnud tootlikkus, majanduskasv ja uute töökohtade loomine.
See on väga vana lugu.
Sisserändajad teevad tööd, mida kohalikud elanikud teha ei taha, nad töötavad kõvasti, neile makstakse vähe palka ja nad toovad uusi ideid.
Aga on oluline tunnistada, et mõned inimesed, kes piire ületavad, ei taha tööd teha - või siis ei taha legaalselt töötada.
Euroopa Liidu seadus tunnistab seda, nagu te osutasite, volinik.
Andes õiguse elama asuda teises liikmesriigis, lubab seadus vastuvõtval liikmesriigil piirata elamisluba kolme kuuga, kui tal puuduvad elatusvahendid ja lõpetada selle õiguse, kui on oht avalikule korrale.
Üks meie liidu suurtest edusammudest oli õigus vabalt liikuda, mida nüüd kasutavad miljonid inimesed oma õpingutes, tööelus, pensionipõlves.
Sellel on ka väljakutsed ja nagu juudid, kellel pole kodumaad, olid minevikus sageli ebasoovitavad, on tänapäeval romid, umbes üheksa miljonit inimest, diskrimineeritud paljudes vastuvõtvates riikides.
Samastada romid Rumeenia riigiga, isegi kui paljud neist on Rumeenia kodanikud, on mõlema olemuse valestimõistmine.
Sama hästi võiks neid samastada Rooma linnaga.
Euroopa Liidu rahastamine on tehtud kättesaadavaks romide integreerimise jaoks.
Me töötame koos Georg Sorose ja tema romide kaasamise tegevuskavaga.
Aga on vajalik, et kõik liikmesriigid ühineksid sellega ja üldise ühenduse raamstrateegiaga romide kaasamiseks, kui soovitakse, et see toimiks.
On kahju, et Itaalia ei kasuta ühtegi neist fondidest.
Hispaania on kasutanud umbes 52 miljonit eurot ja Poola umbes 8 miljonit eurot.
Mitte ainult Itaalia valitsusel ei jää puudu ettenägelikkusest, ka komisjonil jääb sellest puudu.
Ma arvan, et härra Barrosol ei olnud õigus, kui ta eile intervjuus ajalehele La Repubblica ütles, et on mõeldamatu, et Euroopa Liidu ametiasutused peavad hoolitsema integratsiooni eest kohapeal.
See ei peaks olema mõeldamatu.
Härra Frattini, ma jagan härra Schulzi arvamust.
Te ei peaks selles asjas mängima partei poliitikat.
See täiskogu nõuab, et te keskenduksite oma praegustele kohustustele, mitte oma võimalikule tulevasele karjäärile.
Itaallased teavad sama hästi kui teised sisserändajate kogukondade haavatavust.
1893. aastal Aigues-Mortes'is Prantsusmaal lintšiti kesnofoobsetes rünnakutes itaalia soolatöölised Peccais, et kaitsta kohalikke töökohti.
Aga Euroopa Liidu üks suur saavutus on, et sellised pogrommid on osa minevikust.
Sellele vaatamata juhivad liiga sageli demokraatiaid kriisis juhtkonnad.
Võib olla on see kõige ilmsem Itaalias.
Aga kui Itaalias on probleemid, siis on oodata probleeme ka teistes riikides.
Kui õigus alaliselt elada välismaal on ELi õigus, siis ei saa lubada liikmesriikidel ümber sõnastada erandlikke sätteid, nagu seda tegi Itaalia valitsus oma dekreedis.
Ei saa midagi teha takistamaks riigil anda võimu prefektidele, et nad saaksid sellega tegeleda, nii kaua kuni on õigus esitada kaebus.
Kaebus rahukohtule, kes pole õigusekspert, ei ole piisav, samuti nagu ainult itaalia või inglise keele kasutamine juriidilistes dokumentides.
Aga ma usun, et Itaalia parlament parandab need sätted ja tagab, et riiklikud õigusaktid oleks kooskõlas ELi sätetega.
Meie jaoks on see esimene tõeline juhtum, kui Euroopa Parlament vaatab üle justiitssüsteemi ja siseministeeriumi õigusaktid koos rahvuslike parlamentidega.
Me peame vaatama mitte ainult seda, mis ei toimi, vaid seda, mis toimib, ning me vajame selles ülesandes teie aktiivset panust, komisjoni volinik.
(Aplaus keskel ja vasakul)
<D>
(RO) Tahaksin kasutada seda võimalust, et rääkida Euroopa Parlamendi pleenumil Rumeenia pealinnas Bukarestis 2.-4. aprillil toimunud NATO tippkohtumise ajaloost.
Me kõik teame NATO tähtsust nii Euro-Atlandi piirkonna julgeolekule kui ka äsja lõimunud riikide demokratiseerimisele ja heaolule.
See juhtus Rumeeniaga 2004. aastal ning me loodame, et sama juhtub ka Horvaatia ja Albaaniaga, riikidega, kes Bukarestis NATO-ga liituma kutsuti.
Ma olen veendunud, et Makedoonia nimega seotud kriis lahendatakse samuti dialoogis Kreekaga, nii et NATO-ga liituma kutsutakse veel üks Euroopa Liidu usaldusväärne partner, endine Jugoslaavia Makedoonia Vabariik.
Me teame ka, et liitumine NATO-ga on tähtis samm lõimumisel Euroopa Liiduga.
Euroopa Parlamendi fraktsiooni ALDE liikmena tervitan ma NATO avatust Ukraina ja Gruusia suhtes kui otsustavat signaali, et need riigid tuleb kaasata Euroopa teele.
Ma olen veendunud, et meie, Euroopa Liit üldiselt ja konkreetsemalt Euroopa Parlament, oleme samuti piisavalt avatud, et innustada Ukrainat ja Gruusiat asuma õigele teele, Euroopa teele.
<D>
fraktsiooni Verts/ALE nimel. - (DE) Proua juhataja, volinik, nõukogu eesistuja, daamid ja härrad, tervitan Roheliste / Euroopa Vabaliidu fraktsiooni nimel delegatsiooni, mida juhivad hästi tuntud poliitikud Aleksandr Milinkevitš ja Aleksandr Kozulin, kes täna jälgivad meie arutelu siin Euroopa Parlamendis ning saavad seda siis oma riigis kajastada.
Ikka veel on probleemiks, et teave siin Valgevene riigi heaks tehtava töö kohta peab seda rada liikuma, sest pole muud võimalust.
See on märk, et Valgevene demokraatliku arengu põhilisi eeltingimusi pole ikka veel kehtestatud.
Mõttevabadus ja teabevabadus on demokraatia jaoks olulise tähtsusega.
Sel suvel andis president Juštšenko avaliku lubaduse viia valimised oma riigis läbi avalikult, demokraatlikult ja ausalt - ja ta jättis selle lubaduse täitmata.
Valimisvõitlus, mis ei anna opositsioonile ühtki võimalust oma kandidaate kogu riigis tutvustada ning muudab tingimusi nii põhjalikult, et isegi hästi organiseeritud opositsioon ei suuda mitte ühtegi kandidaati valitud saada, ei ole aus ega demokraatlik.
Sellepärast on meie otsus selle kohta selge.
Peame lisama eelduseks viisakeelu tühistamise ning praegusel hetkel eelduseks ka uue finantsinstrumendi, millel on vajalikud fondid, et toetada opositsiooni ja rahvast nende demokraatia kehtestamise jõupingutustes.
<D>
See, kas aluslepinguid muudetakse valitsustevahelise konverentsi või konvendi kokkukutsumise teel, ei muuda vähimalgi määral probleemi olemust.
Olgu põhjuseks ebapädevus, hooletus või poliitiline valearvestus, üks riik - Prantsusmaa - keeldus arvestamast Lissaboni lepingu jõustumise tagajärgedega seoses oma esindusega Euroopa Parlamendis, ehkki mitmed poliitilised rühmitused, minu oma kaasa arvatud, esitasid selleks korduvaid nõudmisi.
Seetõttu on Prantsusmaa 27 liikmesriigist hetkel ainus, mis kavatseb nimetada kaks uut Euroopa Parlamendi liiget ametisse kaudselt, rahvusliku parlamendi otsusega, ent selline hääletamissüsteem on läbinisti ebaõiglane.
See kõik on vastuolus aluslepingute endiga ja vastuolus 1976. aasta aktiga, mille kohaselt valitakse Euroopa Parlamendi liikmed otsestel ja üldistel valimistel.
Kaasosaliseks on ka sotsiaaldemokraatide ja demokraatide fraktsioon Euroopa Parlamendis, sest hoolimata tugevast tagasilöögist 2009. aasta valimistel saavad nad ühe kahest lisakohast.
Tegu on sõpradevahelise sepitsusega parlamendi toel.
Selle anomaalia läbisurumiseks peidab raportöör end meetme ajutisuse taha.
Ajutine?
Prantsuse uued parlamendiliikmed istuvad parlamendis neli aastat, mis on üle 80% parlamendi ametiajast.
Meie kolleeg oleks pidanud olema kindlameelsem nii sõnade väärtuse kui ka demokraatlike põhimõtete kaitsmisel.
<D>
Asjaolu, et Agustín Díaz de Mera raport võeti vastu suure häälteenamusega, näitab, kui kasulik on otsus kaotada viisanõue Taiwani suhtes.
Sellega kinnitab Euroopa Parlament, et usub viimastel aastatel toimunud olulise demokraatia arengu edukusse.
Ma soovin esile tuua Taiwani märkimisväärse majandusarengu.
Euroopa Liit on Taiwani jaoks tähtis kaubanduspartner, Taiwani majandus on maailmas 25. kohal ja see kasvab järjest - rohkem kui 13% võrra aastas.
Seda püsivat arengut silmas pidades on ebatõenäoline, et Euroopa Liitu hakkavad Taiwanist saabuma ebaseaduslikud sisserändajad.
Seepärast usungi, et inimeste liikumisele kaasa aitamine peab saama kahepoolse koostöö üheks keskseks teemaks.
Otsuses kaotada kohustusliku viisa nõue Taiwani kodanike suhtes võetakse arvesse ka seda, kas nende reisidokumendid vastavad tehnilistele turvanõuetele.
Biomeetriliste passide kasutuselevõtmine 2008. aastal on üks kaalukamaid meetmeid, mida seni on rakendatud.
Ma loodan, et nõukogu kiidab Euroopa Parlamendi otsuse heaks ja et uued sätted jõustuvad juba käesoleval aastal.
Lõpetuseks arvan, et Taiwani ametiasutuste otsus kaotada viisanõue Rumeenia, Bulgaaria ja Küprose kodanike suhtes on asjakohane, kui pidada silmas vajadust arvestada vastastikkuse kriteeriumi.
<D>
komisjoni liige. - Austatud juhataja, jah, kriis on kõige valusamini tabanud kõige vaesemaid riike ja tegelikult ei saa me selles suhtes suurt midagi ette võtta.
Saame rääkida vaid heastamisvahenditest, mille abil neid järje peale tagasi aidata, ning nähtavasti võtab see rohkem aega kui arenenud maailmas, sest nendes riikides on uue majanduskasvu tootmise mehhanismid hoopis vähem arenenud.
Üks märkustest, mille tegid mitu parlamendiliiget, puudutab tõsiasja, et paljud liikmesriigid taganevad tegelikult praegu oma ametliku arenguabi (ODA) kohustustest.
ELi liikmesriigid kiitsid 2005. aastal heaks individuaalsed abiandmise miinimumeesmärgid EL-15 jaoks 0,51% ja EL-12 jaoks 0,17%, mille uued liikmesriigid pidid saavutama 2010. aastaks, ning vastavalt 0,7% ja 0,33% 2015. aastaks.
Riigid, kes olid juba saavutanud nendest eesmärkidest kõrgema abiandmise taseme, lubasid seda hoida.
Nende kinnituste ning mõnede liikmesriikide kõrgemate riiklike lubaduste alusel peaks EL üheskoos saavutama 0,56% ODA 2010. aastaks.
Ma arvan, et kriis ei tohiks saada ettekäändeks doonoriabi lubaduste lahjendamisel ning hakkan nõudma, et nii ELi liikmesriigid kui ka ülejäänud doonorid jääksid oma kohustuste juurde anda lubatud abisummad.
Aastal 2008 on ELi ODA suurenenud umbes 4 miljardi euro võrra 0,40%-ni ODAst ning eeldatakse, et ELi kollektiivne ODA jätkab suurenemist.
Liikmesriikidest saadud teabe põhjal ennustame ELi kollektiivse ODA tõusu 53,4 miljardi euroni 2009. aastal, mis on 0,44%, ning 58,7 miljardi euroni 2010. aastal, mis on 0,48%.
See tähendab ühtlasi ka seda, et liikmesriikide täiendava pingutuseta nende individuaalsete eesmärkide täitmiseks me kollektiivseid eesmärke 2010. aastaks ei saavuta.
ELi ODA prognoositud jätkuv tõusutendents põhineb nendel liikmesriikidel, kes püüavad oma kohustusi täita, kuid pingutama peavad kõik ning ma jätkan selle nõudmist vastavatelt liikmesriikidelt.
See on nende vastutus.
See on kohustus, mille nad on võtnud, ning kriis ei tohiks olla vabandus oma kohustuste lahjendamiseks.
Ütleksin isegi, et vastupidi.
Mitu liikmesriiki on tungivalt nõudnud ka rahvusvaheliste finantsasutuste reformimist.
See on eesmärk, mida võin täielikult toetada.
G20 on kehtestanud Bretton Woodsi institutsioonide haldusreformiks täpse ajakava, soovitades neil kiiremini rakendada nende enda kavasid reformiks, mis eelneb Londoni tippkohtumisele.
Osa väljunditest oodatakse juba järgmise aasta aprilliks ning ma olen kindel, et lahendamata küsimustele leitakse lahendused.
Võttes arvesse praegust olukorda G20 loodud IMFi reformis, rõhutab komisjon Maailmapanga reformimise teise etapi edenemise tähtsust, väljavaatega viia see lõpule 2010. aasta kevadeks.
Londoni 2. aprilli 2009. aasta tippkohtumine läheb G20 ajalukku kohtumisena, mil arenguküsimusi käsitleti iseseisva teemana ja arengumaade esindajate juuresolekul.
Järgmise G20 korraldamisel on nendel viimastel kuudel intensiivselt tegutsenud asutused, kellele see ülesandeks tehti.
Augustis kiitis IMFi juhatajate nõukogu heaks Valuutafondi arvestusühikute 250 miljardi dollari suuruse üldise eraldise, millest 18 miljardit dollarit läheb madala sissetulekuga riikidele, ning Pittsburghis palutakse Rahvusvahelisel Valuutafondil eraldada madala sissetulekuga riikidele veel muidki vahendeid.
Nii et minu arvates on see positiivne areng.
Mu eelkäija Louis Michel on tungivalt nõudnud ka paindlikkust, kinnitades, et eelarvetoetuse mehhanism on kõige paindlikum, mis meil praegu on, ja nähtavasti on see tõsi, kuid muidugi tähendab see ka seda, et peame olema arengumaade täiendavaks vastandiks ning asuma positsioonil, millel meil oleks nendega poliitiline dialoog ja ka järelevalvemehhanismid, nii et see eeldab nende poolt minimaalset koostööd, aga kui see on kord paika pandud, siis arvan ka, et just valdkondlik eelarvetoetus on väga asjakohane menetlus.
Ma ei saa päris hästi aru, miks seda resolutsiooni, mille arengukomisjon esitas ja milles viidatakse G20 kohtumisele Pittsburghis, ei hääletata enne G20 kohtumist.
Ma ei mõista seda.
Sellele on arvatavasti mingi tehniline põhjendus, kuid ma arvan, et see annab siit värskelt valitud parlamendist vale signaali, kui hakkame sellist resolutsiooni arutama pärast G20 kohtumist Pittsburghis, mis peaks toimuma, kui ma õigesti mäletan, 22.-24. septembril, enne meie järgmist oktoobrikuist Strasbourgi istungjärku.
See pole küll minu asi, kuid pean siiski ütlema koos parlamendiliikmetega, kes selle poolt kõnelesid, et taunin väga asjaolu, et me ei suutnud seda resolutsiooni hääletada praegusel osaistungjärgul.
<D>
(FR) Austatud minister, kui Nicole Fontaine küsimust esitas, oli nõukogu juba vastamas.
See on piisavalt haruldane, et väärida äramärkimist.
Õigupoolest vaatas konkurentsinõukogu komisjoni poolt juulis esitatud kava läbi ja kiitis selle 48 tundi tagasi heaks, samas kui parlament seda alles kaalus.
See on eesistujariigi Prantsusmaa juhitud nõukogu jaoks kahtlemata edu ning tahaksin teid, lugupeetud minister, tänada ja kiita teid ja teie kolleege, eelkõige härra Novellit tubli töö eest.
Nõukogu edu on eriti tähelepanuväärne sellepärast, et komisjoni kava tähendas ka seda, et te pidite lisama tegevuskava koos selles sisalduvate põhimõtetega ning eesmärkidega järgmiseks kolmeks, viieks ja kümneks aastaks.
Ma saan aru, et praktikas tähendab see, et peame nüüd kõikide õigusaktide ja meetmete korral mõtlema kõigepealt väikestele ja keskmise suurusega ettevõtetele.
Teeme seda Euroopa eraettevõtete ja hilinenud maksete direktiivide ning loodetavasti ka käibemaksumäärade vähendamist käsitlevate ja muude õigusaktidega.
Tahaksin siiski lõpetuseks lihtsalt öelda, et eelkõige ei tohi VKEsid getostada - teisisõnu ei tohi meie kehtestatud VKEsid puudutavad õigusaktid olla nii erilised, et need tekitavad puude.
Olen nõus sellega, mida proua Vlasto just ütles.
On selge, et praeguses olukorras, kus neil ettevõtetel on nii suur vajadus raha järele ja selle saamine on nii raske, ei tohi me võtta meetmeid nende eest, näiteks lubada vabastusi raamatupidamistagatisest, nii et nende krediidi saamise võimalused vähenevad ega lase neil nii saada tegevusvahendeid.
Sel põhjusel ei ole väikesed ja keskmise suurusega ettevõtted allettevõtted.
Nad peavad olema ettevõtted nagu kõik teised ja Euroopa majandusele olulised.
<D>
Härra juhataja, mõned paremad küsimused esitatakse hilja õhtul ning siinne küsimus on üks neist, kuigi praegusel juhul on tegu jutuga kurtidele kõrvadele, sest nõukogu ei ole siin, et arutelu kuulata.
Meil Euroopas on väga tihti kõne all kaks sõna - üks neist on "subsidiaarsus” ja teine "solidaarsus”.
Subsidiaarsus kujutab endast liikmesriikide ja nende õiguste austamist ning solidaarsus väljendab minu arvates Euroopa Liidu ühtsust ja üksteise toetamist.
Niisiis - miks ei ole seda fondi kõige selle heaks tööle pandud?
Tõepoolest, üks fondi ebaõnnestunud tööga kaasnevatest ohtudest ja kahjudest seisneb selles, et me küll kuulutame avalikult, et rahalised vahendid on olemas, kuid seejärel ei suuda neid eraldada, sest süsteem on kogukondade ja üksikisikute jaoks keeruline, bürokraatlik ja väga mõistetamatu.
Ma eeldan, et küsimus on lõppude lõpuks eelarves ja rahas.
Ma kuulasin eelmisel nädalal väga hoolikalt finantsplaneerimise ja eelarve voliniku märkusi paljude asjade kohta, alates ühisest põllumajanduspoliitikast ja lõpetades teiste teemadega, kuid eelkõige panin tähele nõuet saavutada paindlikum eelarve, mille abil saaks Euroopa Liit reageerida maailmasündmustele kiiresti, mitte alles tükk aega pärast nende saabumist
Kahjuks ei kõnelenud ta sellest, et Euroopa Liidus toimuvale tuleb paindlikult reageerida, sest minu arvates just see on meie tänaõhtune teema.
Ma olen pärit riigist, kus Lissaboni lepingule öeldi "ei”, kus me räägime aina rohkem püüdest tuua kodanikud Euroopa Liidule lähemale; parim võimalus seda teha on näha Euroopat tegutsemas, mitte sõnu tegemas.
Kardan, et liiga palju on kuulutatud, mis kõik Euroopa Liidus olemas on, kuid liiga vähe on tehtud selleks, et inimesed näeksid Euroopa Liitu toimimas.
Kui rääkida positiivsemast küljest, siis tänahommikustes lehtedes kirjutati uuringust, mille kohaselt on Iirimaa inimesed tõenäoliselt muutmas oma meelt Lissaboni lepingu osas.
Seega ei tahaks ma, et lahkute siit istungisaalist lööduna.
<D>
fraktsiooni ALDE nimel. - Proua juhataja, oma ettepanekutega Vahemere Liidu kohta tunnustas president Sarkozy seda, mida paljud teavad, kuid ei tunnistaks: ülalt alla suunatud Barcelona protsess, mille puhul lähtuti Euroopa huvidest, ei olnud tõhus ning viis meie lõuna partnerid loobumiseni ja suurendas jõukuse vahet Vahemere mõlemal kaldal.
Kui Euroopa tahab tõsiselt heastada viimase kümnendiku ebaõnnestumised ning tagada lõunakallaste arengu ja turvalisuse, peame õppima nii andma kui ka võtma.
Peame rajama Barcelona protsessi tuhale tõelise partnerluse, mis põhineb usaldusel, vastastikkusel ja eelkõige vastastikul austusel.
Vahemeri ei tohi olla kultuuriline piir, vaid kohtumispaik.
Ühisinvesteeringud infrastruktuuri, näiteks sadamatesse, mereühendustesse ja energiavõrkudesse, toovad meie elanikud kokku palju tõhusamini kui uhkelt kõlavad deklaratsioonid, mis iseloomustasid Barcelona protsessi.
Peame investeerima ka inimestesse.
Samasugune energia, mis tõi kokku prantslased ja sakslased pärast viimast suurt sõda, tuleb investeerida ka eurooplaste ja põhja-aafriklaste kokkutoomiseks, et ära hoida järgmist sõda.
Suurim võimalik viga, mille Prantsusmaa eesistujariigina võiks teha, on siduda Euroopa Liit ja seega selle kodanikud suurejoonelise projektiga, rahastamata edaspidi niisugust koostööd mitmeid aastaid.
Nagu härra Schulz ütles, ei ole õige luua alaliste delegatsioonide ja välisteenistuse kõrvale täielikult bürokraatlikku struktuuri, tuleb keskenduda hoopis väärtustele.
Hoolimata halvenevast olukorrast, eriti Egiptuses ja Iisraelis, ning asjaolust, et me peame niisuguseid väärtusi ELi välispoliitika aluseks, on mõistatuslikult raske leida komisjoni ettepanekutest viiteid inimõigustele.
Ma loodan, et komisjon tegeleb sellega.
Kuid jättes need vastuväited kõrvale, on Euroopa Demokraatide ja Liberaalide Liidu fraktsioonil hea meel toetada Vahemere Liitu, ühel olulisel tingimusel: pragmaatiline koostöö majandusküsimustes ei tohi asendada rahu edendamist Lähis-Idas Lissaboni lepingus sätestatud ühise välis- ja julgeolekupoliitika abil.
Et volinik tunnistab seost majandusarengu ja rahu vahel, siis mis oleks parem märk rahust ja heast tahtest meie Araabia naabrite suhtes kui põllumajandustariifide kaotamine?
Meie paljukiidetud vabakaubanduslepingutega ei õnnestunud parandada elu kvaliteeti, kuna nendest jäeti välja põllumajandus ja teenused, mis moodustavad kaks kolmandikku Lähis-Ida ja Põhja-Aafrika SKTst.
Kui me ei tarbi kõnealuste riikide tooteid, ei mõista me enam nende elanikke.
Ühise põllumajanduspoliitika reformiga, mille abil tagataks võrdsed võimalused Vahemere lõunapiirkonna riikidest pärit kaupade jaoks, astutaks suur samm edasi, et tegeleda Euroopasse toimuva rekordilise sisserände põhjustega.
Nagu ütles matkimatu doktor Johnson, saab elu püsida üksnes vastastikuste soodustuste abil.
Ning kõnealuse liidu edu saavutamiseks peab Euroopa astuma esimese sammu.
<D>
(RO) Ma soovin õnnitleda raportööri tehtud töö puhul.
Energia ja kliimamuutused on Euroopa Liidu prioriteedid.
Seepärast on energiastatistika, mis aitab liidul seda sektorit hinnata ja vajalikke samme astuda, äärmiselt oluline.
26. veebruaril 2008. aastal avaldas Eurostat hulga statistilisi näitajaid energia, transpordi ja keskkonna kohta.
Energia osas sisaldab see näitajaid energiasõltuvuse, energiaintensiivsuse, energiaallikate, energia lõpptarbimise, taastuvenergia, energiatõhususe ja energiahindade kohta.
Kliimamuutuste osas leiame teavet kasvuhoonegaaside heitkoguste kohta.
Liikmesriikidel on kohustus edastada vajalikud andmed, mille põhjal saab leida välja pakutud määrusega nõutud näitajaid.
Andmete kogumine ja töötlemine nõuab märkimisväärseid rahalisi vahendeid.
Muudatusettepanek 14 viitab ka aja säästmisele tänu infotehnoloogia kasutamisele andmete kogumisel ja töötlemisel.
Muudatusettepanek 5 toob välja vajaduse tagada kõige tähtsamate kütuste varustuskindlus ning täpsete andmete õigeaegne olemasolu Euroopa tasandil, et ennetada võimalikke varustustõrkeid ja koordineerida Euroopa Liidu tasandil vastavaid lahendusi.
See on kooskõlas Lissaboni lepingus sisalduva solidaarsusklausliga energiapuuduse olukordades.
Euroopa kodanikud vajavad selliseid õigeid ja täpseid statistilisi andmeid.
<D>
kirjalikult. - (EL) Oma uue ettepanekute paketiga elektroonilise side valdkonnas edendab EL politseimeetmeid ja hirmutab Interneti ja kogu elektroonilise side kasutajaid, võttes kasutusele "filtreerivad” süsteemid üldise turvalisuse ja õiguste kaitse ettekäändel.
Samas kehtestab see ühtlaselt EL telekommunikatsiooni, Interneti, audiovisuaalse toodangu ja edastuse, raadio- ja televisioonimeedia ja satelliitühenduse siseturu üle tugevdatud "sõltumatu” asutuse kontrolli monopoolsete ettevõtete huvides
Tulu kindlustatakse ja Euroopa monopolide positsiooni - seistes vastamisi rahvusvahelise konkurentsiga - tugevdatakse Euroopa tasemel turgude liitmise ja vabaks laskmisega.
Esmalt toimub täielik vabaks laskmine ja riiklikul tasandil erastamine ning seejärel radikaalne ümberstruktureerimine, keskendudes liigselt meediale ja kapitali kogunemisele sektoris töötajate ja kasutajate arvel.
On kaks eraldi infrastruktuuri: ühelt poolt rahastatakse avalikku teenindamist valitsuse poolt, teisalt aga on meil vaba turumajandus.
Valitsus rahastab avalikku teenindamist riigi rahadest ja see ei ole kasumlik, teenused müüakse edasi eraoperaatoritele.
Nende ettepanekute vastu võtmine paremtsentristlike ja vasaktsentristlike jõudude poolt paljastab taas kord nende entusiastliku toetuse kapitali huvides tehtud valikutele.
See kinnitab vajadust muuta võimude tasakaalu radikaalselt teistsuguse poliitikaga töötajate kasuks, kasutades uut tehnoloogiat töötajate huvides.
<D>
kirjalikult. - Olukord Gaza sektoris on taunitav.
Tapetud on sadu süütuid tsiviilelanikke ning tuhanded seisavad praegu iga päev surmaga silmitsi.
Jah, ma nõustun sellega, et Iisrael peaks saama elada rahumeelselt.
Jah, raketirünnakud üle piiri on vastuvõetamatud ning need tuleb peatada.
Kuid Iisraeli vastus oli täiesti ebaproportsionaalne ning seda ei saa toetada.
Iisraellastel ei õnnestunud näidata üles austust rahvusvahelise üldsuse vastu.
Nad tulistasid ÜRO laagrit, nad ründasid koole ja lapsi.
See on täiesti vastuvõetamatu ning peab lõppema.
Peame kehtestama koheselt relvarahu.
Hääletan selle resolutsiooni poolt, kuna Euroopa Parlamendil peab tegema oma hääle kuuldavaks, et ei unustataks süütuid Gazas lõksus olevaid inimesi.
Iisrael, sul on õigus elada rahus.
Sul ei ole õigust tekitada põhjendamatuid purustusi ning olla süütute tsiviilisikute surmade ja laastamiste sünnitajaks.
Sinu teod näitavad, et sinust on saanud agressor, mitte kannataja.
<D>
kirjalikult. - (FR) Kaitstud paindlikkus on suitsukate, mis varjab töö ja töötajate kaubaks muutmist.
See suitsukate tuleb ilmselt Taanist.
Pärast Rootsi 1960ndate mudelit, Jugoslaavia 1970ndate isemajandamise mudelit, igikestvat Mao mudelit, endise Nõukogude Liidu mudelit, Blairi ja isegi Zappatistide mudelit on meil nüüd Taani mudel.
See on Anderseni maania, Margaret Thatcher maskeerituna väikeseks merineitsiks, et panna meid arvama, et kui me anname äravisatavatele töötajatele paar toetust, mõningast koolitust ja kiire taasintegreerimise, muudame me nende olukorra kindlamaks.
Taanis on rohkem streigipäevasid kui Prantsusmaal, kuid unustagem see.
Kaitstud paindlikkus on teinud sellest paindlike tööturgude ja rahulolevate töötajate paradiisi (kuigi paneb imestama, miks nad ikka streigivad...).
Mis on siinjuures tõde?
Tõde on see, et me püüame Euroopas luua Mindonge, nagu on Hiina pool-farmerid, pool-töölised, kes töötavaid halvimates võimalikes tingimustes.
Asja kogu tuum on vähendada sotsiaalkindlustusseadustiku ja töösuhteid reguleeriva õigusaktiga pakutud kaitstuse taset.
Kaitstud paindlikkus on tööhõive seadusandluses rakendatud variserlikkus.
Selle majanduslik tulemus - nagu ka sotsiaaltagatiste maksete kärpimise tulemus, mis ei ole silunud erinevusi tootmiskuludes Aasia ja Euroopa vahel - on illusoorne.
<D>
nõukogu eesistuja. - Härra juhataja, kõigepealt tahaksin ma kõiki teid tänada.
Nagu ma oma sissejuhatavas sõnavõtus ütlesin, oleme viimastel kuudel näinud, et Valgevene võimud on astunud samme, mis lähenevad nõukogu 2008. oktoobri järeldustes sõnastatud ootustele.
Valgevene kohta on need sammud märkimisväärsed.
Üldpilt on siiski segane ja ma arvan, et tänane arutelu kinnitas seda.
Me tahaksime näha Valgevene edasisi meetmeid, näiteks muutusi kriminaalkohtus ning muude meediakanalite ja vabaühenduste registreerimist.
Piiravate meetmete edaspidise läbivaatamise käigus arvestatakse Valgevenes valitsevat olukorda ja valitsuse astutud samme.
Me hindame nõukogu 2008. oktoobri järeldustes loetletud valdkondades tehtud edusamme; me juba teemegi seda järjepidevalt ja arutame neid edusamme opositsiooni esindajatega - näiteks kohtusin ma alles nädal aega tagasi Prahas Aljaksandr Kazuliniga.
Sõltuvalt demokraatia, inimõiguste ja õigusriigi põhimõtete vallas tehtud edusammudest oleme jätkuvalt valmis Valgevenega suhteid süvendama.
Ma usun, et meil on võimalik pakkuda Valgevenele konkreetseid stiimuleid idapartnerluse kaudu, kuid mitte ainult.
Lubage mul nüüd tagasi pöörduda selle elava arutelu juurde, mille käigus käsitleti idapartnerluse käivitamiseks kogunevat tippkohtumist ja eriti seda, millisel tasandil peaks Valgevene sellel osalema.
Kuulake tähelepanelikult: selles küsimuses ei ole mingit otsust veel tehtud, see nõuab Euroopa Liidu üksmeelt.
Sellega tegeletakse siis, kui tippkohtumiseni on jäänud vähem aega, ja ma ei taha praegu mingeid oletusi teha.
Kuid surve ise seisneb juba asjaolus, et kutset ei ole veel esitatud.
Ma tahaksin teid veel kord tänada selle huvitava arutelu ja teie väärtusliku panuse eest.
Me hindame väga kõrgelt Euroopa Parlamendi huvi ja aktiivset osalemist Valgevene küsimuses.
Teie toetus Euroopa Liidu kaasamispoliitikale on samuti julgustav.
Valgevene on Euroopa Liidule oluline naaber ja seetõttu läheb Valgevenes toimuv meile kõigile korda.
On oluline, et me saadaksime Minskile selge ja järjekindla sõnumi ning mul on hea meel, et Euroopa Parlament on saanud meid selles toetada.
Kaasatus on tähtis, sest see annab meile parima võimaluse kindlustada sellised muutused, mida me tahame Valgevenes näha ja mis on olulised Euroopa Liidu laiemate huvide seisukohalt.
Nagu ma oma avasõnavõtus märkisin, olen ma valmis hoidma Euroopa Parlamenti sündmuste arenguga kursis, ja ma olen kindel, et see kehtib ka tulevaste eesistujariikide kohta seoses edasise põhjaliku läbivaatamisega, milles nõukogu eelmisel nädalal kokku leppis.
<D>
Proua juhataja, ma toetan samuti kompromissi, kuid ma ei ole üldsegi mitte kindel, et oleme õigel teel, sest arutuse all ei ole mitte see, kas me tapame hülgeid või kas hülged on väljasuremisohus; need küsimused on selged.
Küsimus seisneb selles, kas neid tapetakse humaanselt või mitte.
Loomulikult teame oma igapäevakogemuste põhjal, et on sadu tuhandeid loomi, kelle tapmise vastu meil ei ole midagi - kas siis selleks, et neid süüa või kasutada nendest saadud tooteid muul viisil.
Meil ei ole midagi selle vastu, kui kalad surevad pärast tundidepikkust kannatamist õngekonksude otsas ja võrkudes ning me ei kurda selle üle.
Miks me siis hüljeste pärast kurdame?
Aga seetõttu, et nad on ilusad loomad ja nende verepritsmete vaatamine valgel jääl ei ole kuigi meeldiv.
Seega hääletame ja teeme otsuse pigem oma südame kui oma mõistusega?
Ma lihtsalt tahaksin seda teada.
<D>
(ES) Hr juhataja, järgmisel nädalavahetusel võtab põllumajandusministrite nõukogu vastu poliitilise otsuse veinituru ühise korralduse reformi kohta.
Vein ei ole ainult toiduaine, see on põllumajandussektori pärl, mida on komisjon viimastel aastatel tõsiselt karistatud.
Üle pika aja ei ole me hiljaks jäänud: parlament koostab raportit, mida saab nõukogu kasutada oma lõpliku poliitilise otsuse tegemisel sel nädalavahetusel.
Pean ütlema, et olen sellega siiralt rahul ja soovin õnnitleda raportööri tema töö puhul, sest esimest korda on Euroopa Parlament otsustanud keskenduda kvaliteedile, kultuurile, traditsioonile, Vahemere piirkonna tootele, mis on edasi viidud ka teistesse Euroopa osadesse, tootele, mis suurendab meie tunnustust mitte ainult meil Euroopas vaid kogu maailmas.
Meie vein - ning ärgem selles kahelge, daamid ja härrad - on maailmas parim, Euroopa vein on maailmas parim.
Seepärast peame seda kaitsma ja keskenduma selle edendamisele: mitte ainult väljaspool ELi, vaid ka seespool, sest viimastel aastatel on Euroopa noored inimesed lakanud veini joomast.
Miks nad on lakanud veini joomast?
Sellepärast, et me pole näinud vaeva selle reklaamimisega või toetanud selle joomist.
Peame andma veinisektorile vahendid, et hoida veini konkurentsivõimelisena nii Euroopa Liidus kui väljaspool.
Peame edendama veini tarbimist ja kaasama noored ja Euroopa ühiskonna tervikuna kultuuri, veiniturismikultuuri, veinitarbimiskultuuri, veinioskusteabe kultuuri ning arutelude ja osaluse kultuuri ühiskonnas.
Daamid ja härrad, meil napib vahendeid maaelu arenguks, sest 2005. aasta detsembris vastu võetud otsused ei eraldanud piisavalt raha teise sambasse.
Rahastamist ei tohi tagada ühiste turukorralduste kahjustamisega, vaid julgustades liikmesriike eraldama natuke rohkem oma riigieelarvetest ühenduse eelarvesse.
Võttes raha põllumajandustootjatelt ei täida me sellist suurt auku nagu maaelu areng Euroopa eelarves selle finantsperspektiivi raames.
Mis puudutab istutusõigusi, siis pole kahtlustki, et sektorile peab andma vahendid isereguleerimiseks.
Need vahendid peavad olema õiguslikud vahendid ja neid peab andma istutusõiguste kaitse jätkamiseks, võimaldades nii toodangu kontrollimist.
On juba märke, et selle abil toodangu kontrollimine võib olla tulus, samamoodi nagu on kontrollivahenditeks ka päritolunimetused.
Kohustustest tuleb kinni pidada ja seepärast hääletame me kõikide muudatusettepanekute vastu, eriti selliste muudatusettepanekute, mis ei arvesta võetud kohustusi, ning siinkohal viitan ma sotsiaaldemokraatide fraktsioonile.
<D>
komisjoni liige. - Euroopa Liidu olukord on üsna ebavõrdne.
Üldine statistika - keskmised näitajad - on väga halvad, tõepoolest murettekitavad.
Siiski on paljudel riikidel võrdlemisi head tulemused, ning need on suutnud noorte töötuse probleemiga edukalt võidelda isegi majanduslanguse aegadel.
Eriti kehtib see Hollandi ja Austria, kuid teatud määral ka Saksamaa kohta.
Kehvemate tulemustega riigid saavad nendest kogemustest õppida.
Edukal mudelil on palju komponente; niisamuti on palju põhjuseid ebaõnnestumiseks riikides, kus noorte töötus on tõusnud ühe kolmandikuni selle vanuserühma inimestest.
Selles teises rühmas on hetkel nii mõnedki riigid - üle poole tosina.
Seos hariduse ja tööturu vahel haridussüsteemi tulemuste parandamisel kõige olulisem - eriti olulised on kutseharidus ja edasiõppevõimalused -, mistõttu toetame sellesuunalisi reforme.
Peame kindlasti mängima rolli ka paremate töölepingute sõlmimisel, mispärast rõhutasime juhtalgatuses "Uute oskuste ja töökohtade tegevuskava” ja sellele järgnenud dokumentides segmentatsiooni probleemi ning toetasime tähtajatute lepingute kasutamist, millel võib olla laialdasem tähtsus, kuid mis aitab eriti just nooremat põlvkonda.
Samuti toetasime noortegarantiisid, mida on mõnes liikmesriigis edukalt rakendatud; nende laialdasem kasutuselevõtt on väga paljulubav.
Tahan tuua esile ka Euroopa Sotsiaalfondi noortele suunatud programme.
Olen näinud nii mitmeidki.
Arvan, et need on väga olulised, eriti kohtades, kus marginaliseerumise ja töövõimalustest ilma jäämise sotsiaalne oht on suur.
Arvan, et Euroopa Sotsiaalfondi on võimlaik kasutada uuenduslikul moel; näiteid selle kohta on palju.
Oleme valmis levitama häid projekte, mis annaksid noorte kodukandis tööhõive- ja õppimisvõimalusi, kuid on ka palju näiteid sellest, kuidas luuakse võimalusi teistes riikides töötamiseks.
Arvan, et eriti just praegusel ajal peame noorte tähelepanu pöörama ka mobiilsusvajadusele ja välisvõimalustele.
Peame aitama oskusi arendada ja teavet levitada - võrgustik EURES on siinkohal väga kasulik ning seda toetab otseselt ka komisjon - ning suurendada ka mobiilsust, kuna töövõimalused ja vabad töökohad tekivad väga sageli eri piirkondades või riikides.
See ei tohiks noorena takistuseks olla.
Teema: Ühine põllumajanduspoliitika ja mitmeaastane finantsraamistik pärast 2013. aastat
Vajadus piisavalt rahastatud ühise põllumajanduspoliitika järele, mis pakub üldisi hüvesid nagu näiteks ELi kindel ja säästev toiduainetega varustamine, mis tagab toiduainete stabiilse hinna nii põllumajandusettevõttes kui ka poeriiulil ja tugevdab maapiirkondade dünaamilist majandust, on praegu suurem kui kunagi varem, seda eeskätt seoses hiljutise energiahinna tõusu ning ebastabiilse olukorraga maailma mõnedes piirkondades.
Kas komisjon võib kinnitada, et piisavalt rahastatud ühisest põllumajanduspoliitikast, kui ta säilitab praeguse osa ELi eelarvest, saab mitmeaastases finantsraamistikus mingi reformi keskne osa, eelkõige pidades silmas olulist rolli, mis on ühisel põllumajanduspoliitikal jätkuvalt selliseid üldisi hüvesid pakkudes?
Teema: Ühise põllumajanduspoliitika rahastamine pärast 2013. aastat
Kas komisjon saab kinnitada, et toetab järgmises mitmeaastases finantsraamistikus tugevat ja hästi rahastatud ühist põllumajanduspoliitikat?
<D>
Euroopa komisjoni asepresident. - Proua juhataja, linnuliha ekspordile kohaldatavad loomade tervishoiu ja rahva tervise eeskirjad tagavad ELi omadega võrdväärse kaitse taseme.
Antud impordieeskirjad tagavad, et kõik imporditavad tooted vastavad sama kõrgetele standarditele kui ELi liikmesriikidest pärit tooted, mitte ainult hügieeni ja kõikide tarbijaohutuse tahkude suhtes, vaid ka loomade tervisliku seisundi suhtes.
Põhimõte, millest lähtuvalt peab toit olema ohutu päritolust hoolimata, on ELi lähenemisviisi keskmes.
Hiina ametlikku kontrollisüsteemi kinnitasid kohapeal kolm komisjoni ülevaatust.
Tulemus avaldati Tervishoiu ja tarbijakaitse peadirektoraadi koduleheküljel.
Ülevaatused on näidanud, et pädevad ametiasutused, eriti Shandongi provintsis, on piisavalt hea struktuuriga, et tagada kuumtöödeldud linnulihatoodete vastavus ühenduse õigusaktidega.
Lisaks on samuti antud kontrollkäigud kinnitanud, et pädevad ametiasutused on suutelised jõustama ühenduse impordinõudeid.
Antud meetme tulemusena on Hiina ametiasutused näidanud komisjoni talitustele, et nad suudavad kinnitada, et Euroopa Liitu eksporditavate kuumtöödeldud linnulihatoodete partiid toodeti vastavuses ühenduse nõudmistega ning on pärit üksnes Shandongi provintsist.
Kõik tunnustatud ettevõtted ühenduse loetelust, kust kuumtöödeldud linnuliha importimine lubatud on, asuvad Shandongi provintsis.
Seda kinnitasid kohapeal kolm teabekogumismissiooni, üks 2004. aastal, kaks 2006. aastal.
Kooskõlas Maailma Kaubandusorganisatsiooni kokkuleppele sanitaar- ja fütosanitaarmeetmete kohta, võib mis tahes kolmas riik paluda komisjonilt tervikuna või osaliselt oma territooriumile ekspordiluba, mis vaadatakse läbi ja mida hinnatakse kooskõlas asjasse puutuvate ühenduse nõudmistega.
Kui kolmandate riikide antud garantiisid peetakse rahuldatavateks ning sisuliselt kinnitatakse, võetakse taolised palved kolmandatelt riikidelt vastu ning antakse ekspordiluba.
Igasugust konkurentsi moonutamise ohtu ELi linnulihatootjate suhtes takistab tõsiasi, et kehtivad meetmed tagavad piisavad garantiid, et teatavatest regioonidest kuumtöödeldud linnulihatooted vastavad kaitsetasemele, mida EL vajalikuks peab.
Tarbijate teadlik valik oleks konkurentsisurvele vastuseks.
Hiina ametivõimud väljendasid huvi komisjoni heakskiidu vastu importida kuumtöödeldud linnuliha Jilini provintsist.
Antud loa saamiseks peavad Hiina ametiasutused garanteerima, et kuumtöödeldud linnuliha tootmisele Jilini provintsis kohaldatavad sanitaartingimused vastavad EÜ nõuetele, ning komisjon kontrollib antud garantiid, viies läbi kohapeal ülevaatused.
<D>
Härra juhataja, sooviksin õnnitleda hr Parishit küsimuse tõstatamise puhul.
Hoolimata meie erimeelsustest poliitika valdkonnas ja võtmata arvesse tema väga selgeid puudusi inimesena, arvan, et selles küsimuses on ta väga mõistlik, ja toetan teda.
Meil on vaja, et kõnealune määrus oleks edukas ja üldiselt kohaldatav, kuid mul on mitmeid reservatsioone ning ma ei nõustu mõne kolleegiga, kes täna hommikul rääkis.
Hr Stevenson ütles, et pikemad reisid on vältimatud - mina ütlen: see pole nii.
Pr Jensen rääkis 24-tunnisest transpordist - mitte ilmtingimata.
Hr Allister, põllumajandussektor peab ise küsimusi küsima.
Tsiviliseeritud ühiskonnana peame vaatama kogu küsimust, kogu eesmärki, kogu loomade vedamise ideed pikkadel vahemaadel, seejärel nende tapmist.
Kui oleksin lihasööja, küsiksin, kuidas on võimalik, et kannatused teekonnal, millest me teadlikud oleme, dehüdratsioon, stress ning, meie Iirimaa kolleegidele nii põhjas kui lõunas, merereisid, saavad lõpuks parandada toote kvaliteeti?
Minu arvates ei ole see majanduslikult loogiline.
See ei ole humanitaarselt loogiline.
Seetõttu pooldan loomade vedamise täielikku keelamist, mis minu arvates toetaks maapiirkondade majandust.
See julgustaks kohalikke tootjaid - jah, väikese ja keskmise suurusega ettevõtjaid, nagu keegi mainis - ning võimaldaks toidu tarbimist tootmiskohale võimalikult lähedal.
Selle puudumisel ja teades, et see ei juhtu lähitulevikus, arvan, et peame nõuetekohaselt realistlikult jõustama seda, mis meil hetkel olemas on - määrust, ning julgustan komisjoni kasutama kõiki Euroopa ameteid - vajadusel ka politseijõudusid maanteedel -, peatamaks ja kontrollimaks veokeid, et veenduda, kas nad täidavad kõiki kõnealuse õigusakti nõudmisi.
<D>
nõukogu eesistuja. - Proua juhataja, meil on siin täna olnud väga pikk ja tähtis arutelu.
See aasta on Horvaatiale ja kogu Lääne-Balkani riikidele ühinemisprotsessis äärmiselt oluline ning loomulikult peame tähtsaks ja tunnustame Euroopa Parlamendi jätkuvat tuge Horvaatia, endise Jugoslaavia Makedoonia Vabariigi ja Lääne-Balkani riikide lähenemisele Euroopa Liidule.
Palju on räägitud Türgi reformide vähesest edust.
Seetõttu on meil hea meel, et Türgi on uuesti kinnitanud oma eesmärki liikuda Euroopa Liidu poole, nagu ütles härra Erdogan, ning me palume Türgil kasutada 2009. aastal võimalust ja tõestada seda suurema edasiminekuga teel Euroopa Liitu.
Türgi peab ellu viima kauaoodatud reformid.
Euroopa Parlamendi jätkuv toetus kogu protsessi ajal on oluline, eelkõige võttes arvesse eesootavaid ülesandeid.
Homme on mul Prahas võimalus kohtuda Türgi läbirääkijaga.
Samas ei tohiks me suhtuda kergemeelselt Türgi strateegilisse tähtsusesse, eriti praegusel rahutul ajal, ega unustada oma varasemaid kohustusi.
Minu teada võib president Obama oma Euroopa visiidi ajal käia ka Türgis kui n-ö eeskujulikus moslemiriigis.
Arvan, et praegu ei ole eurooplastel õige aeg loobuda enda sidumisest Türgiga.
Minu meelest ütles seda täiesti õigesti Joost Lagendijk.
Mis puudutab Horvaatia ja Sloveenia piirivaidlust, siis kuulasin hoolega Hannes Swoboda, István Szent-Iványi ja paljude teiste seisukohti, nii et lubage mul lihtsalt korrata, et eesistujariigil on hea meel, et nii Sloveenia kui ka Horvaatia on nõustunud jätkama volinik Rehni algatusel tööd selle vaidluse lahendamiseks.
Me toetame täielikult seda algatust ja tunneme muret selle pärast, et siiani ei ole konkreetsete abitingimuste puhul käegakatsutavaid tulemusi.
Märgime, et aeg hakkab lõppema, ja eesistujariik on väga huvitatud sellest, et konkreetsed läbirääkimised põhineksid juba tehtud tööl.
Seetõttu kaalume võimalusi suurendada lähitulevikus oma toetust komisjoni algatusele.
Arutasime seda teemat äsja lõunalauas.
Endise Jugoslaavia Makedoonia Vabariigi kohta ütles teiste hulgas Bernd Posselt, et me peaksime toetama endise Jugoslaavia Makedoonia Vabariigi püüdlusi, ja ma leian, et tal on õigus.
Mainin lihtsalt, et Tšehhi peaminister Topolánek külastas Skopjet eile ja kinnitas taas meie toetust selle riigi pürgimustele Euroopa poole.
<D>
raportöör. - (ES) Härra juhataja, otsus, mille vastuvõtmise ettepanek minu raportis Euroopa Parlamendile tehakse, on eelkõige poliitiline selle sõna täpses tähenduses.
Formaalne otsus, mille me vastu võtame, moodustab sellest kõige väiksema osa, ehkki on muidugi oluline.
Tegelikult muudame me oma kodukorda, et muuta ametlikuks see, mis on juba reaalsus ja mida liidu eri institutsioonid on teinud juba aastaid.
Seda ma tahaksingi parlamendisaadikutele meenutada.
Me teeme ettepaneku, et Euroopa Parlament kasutaks Euroopa Liidu lippu kõikides oma kohtumispaikades ja kõige pidulikumate sündmuste korral, näiteks avaistungitel ja riigipeade vastuvõtmisel.
Samuti teeme ettepaneku, et nendel puhkudel mängitaks hümni, et juhtlause "Ühinenud mitmekesisuses” lisataks kõikidele meie kirjalikele dokumentidele ja et tähistataks Euroopa päeva.
Härra juhataja, kuigi teie olite selle mõtte poolt, ei tee me ettepanekut kasutada sümbolina ka eurot.
Sellegipoolest on euro meie arvates suurepärane ja imehea vahend, mis kahtlemata aitab meil rahvusvahelise finantskriisiga toime tulla.
Kus me oleksime ilma eurota?
Me oleksime taas võistleva devalveerimise agoonias ja rahvusvahelised finantsspekulatsioonid suruksid meie reaalmajanduse põlvili.
Minu raporti kõige olulisem aspekt on poliitiline sõnum kodanikele.
See sõnum on väga selge: liidu sümbolid on elavad ja neid kasutab institutsioon, mis esindab otsesemalt kui keegi muu meie 27 liikmesriigi 500 miljonit elanikku.
See tähendab, et põhiseaduslik protsess, mis algas 2002. aastal Euroopa konvendiga, elab edasi, vaatamata sagedastele ja tuntavatele takistustele ja tagasilöökidele.
Sellel konvendil, milles minul ja paljudel minu lugupeetud kolleegidel oli au osaleda, ei olnud mingit kahtlust, et Euroopa Liidu sümbolid tuleb esmakordselt liidu esmasesse õigusesse kaasata.
Nii lõppes õnnelikult see kummaline olukord, kus kõige tähtsamas õigusaktis ei tunnustatud seda, mille avalikkus oli juba tükk aega tagasi omaks võtnud - sümboolikat.
Vastav otsus oli üksmeelne ja keegi ei vaidlustanud seda ratifitseerimisprotsessi ajal, see oli üks neid sätteid, mille Euroopa toetajad suure heameelega vastu võtsid.
Ma pean ütlema, et seetõttu oli väga üllatav, kui valitsustevaheline konverents, mis võttis Lissaboni lepingu vastu, otsustas sellest dokumendist välja jätta kõik viited Euroopa Liidu sümbolitele.
Oma tänase otsusega saame selle vea parandada.
Loomulikult ei muuda me esmast õigust, kuid me saame täita oma osa ja liikuda lähemale Euroopa Liidu sümboolika ametlikule tunnustamisele institutsioonides.
Sümbolid väljendavad ühist eesmärki ja ühiseid väärtusi.
Euroopa puhul on selleks eesmärgiks soov luua Euroopa Liit, mis on kõigi kodanike oma ja kõigi kodanike jaoks, kes tahavad ühtsust, vabadust, demokraatiat, õiglust, võrdsust ja solidaarsust; need on Euroopa väärtused, mida me peame üleüldisteks väärtusteks.
Sümbolid võimaldavad meil ka mõista, kes me oleme ja kes me tahame olla võrreldes ülejäänud maailmaga, mis tunneb meid nende sümbolite kaudu ära.
Näiteks kes poleks valimiste vaatleja vesti kandes tundnud uhkust, et esindab Euroopa Liitu?
Lisaks aitavad sümbolid meil meeles pidada, kust me tuleme - seda päeva, mil hakati kirjutama meie ühtsuse, heaolu ja vabaduse lugu.
See, mida Euroopa Parlamendi president paar päeva tagasi Madridis noorte ja ajaloo kohta ütles, on sümbolitega vägagi seotud.
Me peame noortele meelde tuletama, kust me tuleme, kes me oleme ja kuhu me teel oleme.
Sümbolid annavad selle sõnumi edasi kiiresti ja selgelt.
Need sümbolid ühendavad meid, mitte ei eralda.
See ei ole üksnes suurepärane väärtus, vaid ennekõike tohutu eelis.
Härra juhataja, väljapaistev kirjanik Aldous Huxley on öelnud, et kõige olulisem asi ei ole mitte kogemus, vaid see, mida selle kogemusega peale hakatakse.
Sama kehtib sümbolite kohta.
Lipp ei pea olema mitte ikoon, vaid seda tuleb kasutada meie igapäevaelus, et tugevdada ühtsust, mille järgi meid tuntakse.
<D>
Vastuvõetud resolutsioonis väljendas Euroopa Parlament selget toetust suuremale läbipaistvusele Euroopa Komisjoni läbirääkimistes võltsimisvastase kaubanduslepingu ACTA üle.
Piraatlus ja võltsimine on Euroopa majanduse ja ülejäänud maailma majanduse jaoks üha suurenev probleem.
Arenguriikide majandus muutub järjest enam teadmistepõhiseks.
Seetõttu vajame intellektuaalomandi õiguste kaitsmiseks ka selgeid ja tõhusaid põhimõtteid, mis ei takista uuendustegevust ega konkurentsi, ei koorma liigselt seaduslikku kaubandust ning kaitsevad meie eraelu puutumatust ja põhiõigusi, näiteks sõnavabadust.
Seepärast ei vaidlustata täna vastuvõetud resolutsiooniga lepingu kui sellise sõlmimise mõtet.
Euroopa Komisjoni korraldatud läbirääkimised ei ole aga avatud.
Euroopa Parlamenti ja Euroopa kodanikke ei teavitata läbirääkimiste edenemisest.
Niisugune teabe puudumine paneb muretsema.
Me soovime Euroopa Komisjonilt suuremat läbipaistvust.
Me soovime teada, milliseid kohustusi Euroopa Komisjoni läbirääkijad 500 miljoni Euroopa Liidu kodaniku nimel võtavad.
<D>
Hr president, ma küsiksin, et kui Lissaboni leping on nii hea, siis miks on sellele nii raske ligi pääseda.
Kas sellepärast, et liikmesriigid on muudetud ELi teoreetilistest käskijatest selle teenriteks?
Kas sellepärast, et sellega sätestatakse pigem seadus, mitte aga raamistik õigusloomeks?
Kas sellepärast, et lepinguga ei pakuta kontrollimehhanisme tulevaste seadusandjate kontrollimiseks?
Kas sellepärast, et sellega konsolideeritakse volitused end kordavale bürokraatiale?
Nagu eelminegi leping, annab ka see ELile alalise õiguse haarata suuremad volitused edasiste kokkulepeteta - ennekuulmatu võimuhaaramine.
Sellised ebademokraatlikud volitused on Ühendkuningriigis ebaseaduslikud, sest ükski Briti parlament ei saa siduda oma järeltulijat.
Pr Wallström ütles, et sõnast "põhiseaduse" on loobutud, et vältida probleeme brittidega - täiesti õige!
Me peaksime lahkuma, võttes kaasa oma 2 miljonit eurot, mis tunnis kulub, ja meil kõigil oleks parem.
<D>
Me elame majandusliku ebakindluse ajal.
Euroopa Liidul on kohustus uurida, kas saaks võimaldada riiklikele ja piirkondlikele asutustele paindlikkust, et Euroopa Liidu vahendeid selle enneolematu olukorraga toimetulemiseks paremini kasutada.
Volinik Hübneri kavas "Ühtekuuluvuspoliitika: investeerimine reaalmajandusse” välja toodud meetmed on praktilised ja riiklikud asutused peaksid neid meetmeid viivitamata rakendama hakkama.
Euroopa Regionaalarengu Fondi saab nüüd kasutada selleks, et osaliselt rahastada ökoinvesteeringuid odavatesse elamutesse, see aga aitaks luua ja säilitada töökohti ehitussektoris, mida kriis on väga rängalt mõjutanud, ning samas jõuda lähemale kliimaga seotud kohustuste täitmisele.
Euroopa Sotsiaalfondi maksed võiksid raskustes olevat avalikku sektorit reaalselt stimuleerida ning rahaliste vahendite parema kättesaadavuse huvides soovitatud muudatused peaksid olema kasulikud väikestele ja keskmise suurusega ettevõtetele.
See on samm õiges suunas.
Minu arvates on mõningad Kirilovi raportis kasutatud väljendid Lissaboni strateegia kohta kahetsusväärsed.
<D>
(SV) Härra juhataja, eesistuja, volinik, lubage mul alustada, tänades raportööri hästi tehtud töö ja suurepärase raporti eest.
Nagu ka José Albino Silva Peneda eelistan ma rääkida "muutustest koos turvalisusega”, muutustest, mis käivad kaasas globaliseerumise ja demograafilise kasvuga.
Ma leian, et see on parem viis kõnealuse mõiste väljendamiseks.
Komisjoni ja parlamendi ettepaneku vahel on erinevus punktis, milles keskendutakse muutustele.
Parlamendi ettepanekus pööratakse tähelepanu teistsugusele aspektile.
Komisjon keskendub pigem tööhõivekindlusele kui töökohakindlusele.
Niisugust eristamist ei tohiks olla.
On vaja kombineerida uue töökoha leidmise kindlus kõrgetasemelise tööhõivekindlusega.
Parlament üritab keskenduda protsessis osalemisele, tugevatele ametiühingutele ja tugevale sotsiaalsele dialoogile.
Me keskendume suurematele investeeringutele koolitusse ja tugevatele sotsiaalkindlustussüsteemidele.
Paljud on öelnud, et ei ole olemas ühte mudelit, vaid kõik peavad toimima oma kontseptsioonide alusel.
Kohaldatakse Lissaboni protsessi.
Nüüd, kui tuleb luua põhimõtted, toetaksin ma Stephen Hughesi, kes ütles, et vaadake lõiget 15, vaadake, millised põhimõtted peaksid juhistes sisalduma.
Lisaks tahaksin öelda Elisabeth Schroedterile, et raportöör oli kontaktis Euroopa ametiühingute liikumisega.
Kogu perioodi vältel toimus tihe suhtlus ning nad toetavad täielikult meie püüdlusi muuta raskuspunkti.
Hoiduda arvamuste koostamisest enne, kui tööhõiveministrid on oma arvamuse avaldanud, tähendaks neile täieliku otsustusõiguse andmist.
Parlamendil peab olema suund ...
(Juhataja katkestas kõne.)
<D>
kirjalikult. - Ma toetasin resolutsiooni RC7-0154/2010 võltsimisvastase kaubanduslepingu ACTA kohta ning mul on hea meel, et seda tegi ka parlamendi suur enamus.
ACTA-l on oht saada tuntuks kui komisjoni läbipaistmatuse leping.
ACTA läbirääkimistes peaks komisjon järgima läbipaistvuse põhimõtet, inimõigusi ja Euroopa Parlamendi seaduslikku õigust teabele.
Kuid komisjon ei soorita seda eksamit parlamendi teavitamisel õigusnormide järgimisest Lissaboni lepingu tingimuste kohaselt.
EL ei saa jätkata ACTA läbirääkimisi, kui kodanikel ei võimaldata protsessis osaleda.
Samuti on naeruväärne ja lubamatu see, et Euroopa Parlamendi liikmed peavad pärima suletud uste taga komisjonilt nende lepingute sisu kohta, mille üle me hääletama peaksime.
Samuti näitas Euroopa Parlament, et ei lepi salatsemisega ning et peab tähtsaks kõigi jaoks avatud internetti.
Euroopa Parlamendi liikmed näitasid, et ei lase kohelda ennast jalamatina.
Komisjonilt nõuti tungivalt, et ta teavitaks meid täielikult ja viivitamata ACTA läbirääkimistest.
<D>
(DE) Hr president, oleme šokeeritud Vene valitsuse otsusest sulgeda kõik Briti Nõukogu piirkondlikud filiaalid.
Need filiaalid langesid Venemaa ja Ühendkuningriigi vaheliste suhete halvenemise ohvriks.
Kas tõesti on taoline provokatsioon kõik, mida võib oodata Venemaa kodanikuühiskond?
Aleksander Litvinenko mõrv pole veel lahendatud ning Venemaa keeldub koostööst selles küsimuses.
Peakahtlusalune Andrei Lugovoi on 2007. aasta lõpust olnud duuma saadik.
Anna Politkovskaja surmaga seotud asjaolud pole samuti veel seletust leidnud.
Kas kriitikat surutakse saladuskatte varju või on lihtsalt tegemist selle hävitamisega?
Euroopa Liit peab nõudma Venemaalt inimõiguste ja õigusriigi põhimõtete järgimist.
Võime anda eeskuju ning nimetada meie pressibüroo Anna Politkovskaja järgi.
<D>
fraktsiooni ALDE nimel. - (FR) Austatud juhataja, volinik, daamid ja härrad, ajal, kus me oleme rääkinud Aasiast palju seoses Hiinaga ja sealsete probleemidega, millest me oleme teadlikud, samuti surmatoovast loodusõnnetusest Birmas teisel tasandil, kujutab raport, mida me oleme täna õhtul arutanud, endast parlamendi kaudu esindatud ELi kodanike reaktsiooni komisjoni teatisele uue strateegia kohta ELi kahepoolseteks ja piirkondlikeks kaubandusläbirääkimisteks.
On tuntud tõsiasi, et Kagu-Aasia Maade Assotsiatsioon on kümne nii poliitiliselt kui majanduslikult eriti mitmekesise arengutasemega riigi kogum, nagu meie raportöör just märkis.
Praegu arutatav kaubanduskokkulepe peab silmas turgu väärtusega 57 miljardit eurot, aastase juurdekasvuga 4,9%, mis esindab väga olulist arengupotentsiaali.
Ehkki ELi kaubanduspoliitika, mis koosneb kaubanduskokkuleppest kahe regiooni vahel, tundub otsekohene, peame koos stimuleerima majanduskasvu ja töökohtade loomist, ja säilitama raskuste puhul reaalsustaju.
Siiski, ehkki majanduse globaliseerumisest tuleks kinni haarata kui võimalusest, on meie kaaskodanikud sageli väga mures meie kontinendi majanduse pärast, nagu teisedki oma majanduse pärast.
Üleilmastumise negatiivsed, piiripealsed mõjud - liiga arvukad nende jaoks, kes peavad tegelikult nendega elama - ähmastavad sageli eelised, mis peaksid tulenema arukalt läbi räägitud kaubanduskokkulepetest.
Seetõttu on käeosleva raporti eesmärgiks anda tugevad signaalid Euroopa Komisjonile, et see võtaks ASEANiga läbirääkimisi pidades kodanike muresid asjakohaselt arvesse.
Seepärast on meil vaja leida tasakaal - selline, mis võimaldab meie partneritel saavutada rahuldav majanduslik, sotsiaalne ja poliitiline arengutase, kutsumata esile kõrvalekaldeid konkurentsis ja dumpingut.
Ma tahaksin rõhutada siinkohal kolme punkti, mis tunduvad mulle esmatähtsad.
Esiteks, rangelt kaubanduslikust seisukohast peaks olema toonitatud, et mis tahes kaubanduskokkuleppele tuleb jõuda rahvusvahelise kaubanduse reeglite vastastikuse austamise raamistikus, mis tähendab austust konkurentsiõiguse ja autoriõiguse reeglite vastu.
Üks näide paljude seas on, et meie läbirääkimised peavad eelkõige leidma lahendused võitluseks võltsitud ravimite vastu, tagades samal ajal näiteks kõikide kodanike juurdepääsu tervishoiule ranges kooskõlas Doha kokkuleppe eeskirjadega ja nende vaimus.
Teiseks, tööõiguse seisukohalt ei tohi kokkulepe ilmselt eirata erinevusi tööõiguse tasemes.
Meie partnerid peavad olema nõus täitma ILO miinimumstandardeid, võideldes eelkõige laste töö kasutamise vastu ja parandades töö- ning tasustamistingimusi.
Kolmandaks ja viimaseks on kindlasti väga tähtis rõhutada, nagu täna õhtul on tehtud mitmetes sõnavõttudes, et mis tahes kaubanduskokkulepe peab sisaldama vajalikke nõudeid majanduse ja säästva arengu kohta.
Kagu-Aasia on üks meie planeedi juveelidest, ja me peame üheskoos kaitsma selle taimestikku ja loomastikku.
Komisjoni kohustus on tagada garantiid seoses seadusvastaste metsatehingute ja kalapüügikvootide korraldusega, nagu volinik minuti eest toonitas.
<D>
komisjoni asepresident. - (FR) Ma vastan, härra Posselt.
Pariisi-Strasbourgi-Stuttgarti-Viini-Bratislava raudteeliin nr 17 on üks kolmekümnest üleeuroopalise transpordivõrgu prioriteetprojektist.
Stuttgart 21 projekt, mida te mainisite, on selle prioriteetprojekti peamine ühenduskoht.
19. juulil 2007 kirjutasid lepingule alla Saksamaa transpordiminister härra Tiefensee, Bade-Wurtembergi liidumaa piirkonna ja linna ametiasutused ning Deutsche Bahn.
See leping on keskse tähtsusega tegur ummikute likvideerimiseks Stuttgart-Ulmi piirkonnas ning sisaldab rahastamist 2010. aastal algavateks töödeks.
Komisjon hoiab hoolega silma peal Stuttgarti ja Ulmi vahelise piirkonna moderniseerimisel.
2005. aasta juulis määras ta selleks Euroopa koordinaatori, härra Péter Balázsi, kes on juba esitanud oma teise raporti.
See raport saadeti parlamendi transpordi- ja turismikomisjoni esimehele.
See on kättesaadav transpordi ja energia peadirektoraadi veebisaidil.
Koordinaator härra Balázs osutab endiselt suurt tähelepanu Stuttgarti-Ulmi ummikutele, mis tuleb likvideerida.
Oma raportis analüüsis koordinaator Pariisi-Bratislava prioriteetprojekti edenemist ning jõudis järeldusele, et enamik sellest projektist peaks 2015. aastaks saama lõpule viidud.
Stuttgarti-Ulmi lõigu keerulisuse tõttu ei saa seda siiski valmis ehitada enne 2019. aastat.
On selge, et prioriteetprojekt ei välista teiste suundade jätkamist.
Muud prioriteetprojektid, näiteks Ateena-Sofia-Budapesti-Viini-Praha-Nürnbergi-Dresdeni liin, jätkavad Pariisi-Bratislava projekti Musta mere ja Kreekani, kuna Eurocaprail prioriteetprojekt nr 28 ühendab Brüsseli Luxembourgi kaudu Strasbourgiga.
2007. aasta juulis esitasid liikmesriigid oma taotlused ühenduse kaasfinantseerimiseks.
Need taotlused on praegu hindamisel.
Nende hindamiste põhjal teeb komisjon Euroopa Parlamendile ja nõukogule ettepanekud RTE-T eelarveeraldiste kohta ajavahemikuks 2007-2013.
Need on vastused, mida ma tahtsin teile anda, härra Posselt.
Mina isiklikult olen äärmiselt huvitatud Pariisi-Budapesti liinist ja ma võin teile öelda, et härra Balázs ja mina oleme tõesti innukad tegema kõiki jõupingutusi, et see suur projekt lõpule viia.
<D>
kirjalikult. - (FR) Euroopa Parlamendi liikmel on väga raske vaadata, kuidas sellisele demokraatlikule riigile nagu Itaalia näidatakse näpuga - mis ongi selle arutelu eesmärk.
Ajakirjandusvabadus on Itaalia põhiseaduse artiklis 21 sätestatud põhivabadus.
Itaalias on nii eraõiguslikud kui ka avalik-õiguslikud ajalehed, mis kajastavad kõiki poliitilisi seisukohti.
Austusest tuhandete inimeste vastu, kes kannatavad rõhumise ja puuduva sõnavabaduse all paljudes riikides maailmas, leian, et on ebasünnis kirjeldada Itaalia riigikorda kui vabadust hävitavat korda.
Lisaks on iga õigusriigi üks peamisi omadusi see, et see tagab võimaluse pöörduda kohtusse kõigil, kes tunnevad, et nende vastu on rikkumine toime pandud.
Asjaolu, et riiklikes ajalehtedes laimatud vabariigi peaminister on valinud oma mahategijate ründamiseks seadusliku tee, mitte muud meetodid, mis on omased mittedemokraatlikele riigikordadele, kinnitab Itaalia demokraatia head seisu.
Viimaks tuleb kindlasti märkida, et Euroopa Parlamendist ei tohi saada sellist istungisaali, kus arutatakse riigi tüliküsimusi, millel ei ole seost ühenduse pädevusega.
Riigisisesed vaidlused tuleb lahendada riigi tasandil!
<D>
Kõigepealt tahaksin alustada, tänades Reinhard Racki tubli töö eest.
Linnaline liikumiskeskkond on keeruline küsimus poliitika ettevalmistuseks Euroopa tasandil.
Pole lihtne piiritleda vastutusalasid ja seda on näha ka raporti puhul, mida siin arutame.
Ühest küljest raportis näidatakse mitmel pool, et Euroopa Liidul on osa linnalise liikumiskeskkonna kavade elluviimisel, kuid mujal raportis väidetakse, et linnaline liikumiskeskkond on Euroopa linnade ja kohalike asutuste vastutusala ning subsidiaarsuse põhimõtte kohaselt peaks Euroopa Liidul olema ainult piiratud reguleeriv roll.
Lühidalt, vastutusalade kindlaksmääramine on raske.
Kuigi arvan, et raportöör Reinhard Rack on selle küsimusega hästi toime tulnud ja on teksti subsidiaarsuse põhimõtte suhtes hästi sõnastanud.
Mul on siiski mõned arvustused.
Esiteks arvan, et raport on muutunud liiga üksikasjalikuks.
See loob mulje, et on võimalik kujundada Euroopa raamistik, mida saaks kasutada kõigi probleemide lahendamiseks Euroopa linnades.
Saan aru üksikasjalikust teemade nimekirjast, mis on mõeldud ühtlustamiseks, ning tegevusvaldkondade nimekirjast, ning need on kõik heade kavatsustega koostatud, kuid ma kahtlen, kas me saame neid edasi arendada.
Arvan, et üldine lähenemisviis oleks olnud praktilisem.
See oleks asetanud suuremat rõhku parimate tavade vahetamisele ja linnalise liikumiskeskkonna tehnoloogilisele arendustööle.
Mõistan, et see lähenemisviis on vähem ambitsioonikas, aga arvan, et peaksime meeles pidama, et linnaline liikumiskeskkond on küsimus Euroopa linnade ja kohalike asutuste jaoks.
Veel enam, ka ühtlustamisele kuuluvate teemade nimekiri sisaldab mitmeid sotsiaalseid norme.
See ei tundu minu jaoks eriti hea ideena.
Sotsiaalsed normid, nagu näiteks ebasoodsas olukorras olevate reisijate liikuvus, on väga lähedalt seotud üksikute liikmesriikidega ning parem oleks, kui neid ei ühtlustataks ega standarditaks.
Vaatamata sellele kriitikale hääletan ma raporti poolt.
On selge, et Rackil on õnnestunud raportis selgelt rõhutada, et ohutu, säästlik ja tõhus linnalise liikumiskeskkonna struktuur on Euroopa linnade ja kohalike asutuste küsimus, ning selles seisnebki raporti suur väärtus.
Euroopa Liit võib ulatada abistava käe suunatud rahalise toetuse ja asjakohase teabevahetuse kaudu, kuid selles valdkonnas pole ELi eeskirju tarvis, ning ega neid ei soovitagi.
Tahaksin lõpetada, öeldes, et selle kõige juures ei peaks me unustama asjaolu, et vastutus linnatranspordisüsteemide eest jääb Euroopa väike- ja suurlinnade kanda.
Nad peavad arendama süsteeme ja tegema tõhusat koostööd asjaomaste ametiasutustega.
Lõpuks märgiksin, et nende transpordisüsteemide edukus sõltub kodanike osavõtust.
Ka neil on kohustus anda oma panus linnalise liikumiskeskkonna kavade eesmärkidesse: jätkusuutlik, ohutu ja usaldusväärne transport linnalistes piirkondades.
<D>
komisjoni liige. - (RO) Komisjonil ei ole hetkel kavatsust algatada uut programmi Euroopa vähemkasutatud keelte konkreetseks edendamiseks lähitulevikus.
Tegelikult pakuvad komisjoni 2007.-2013. aasta uued programmid, nimelt elukestva õppe programm, laialdase valiku nende keelte rahastamisvõimalustest.
Selle programmi jaoks sobivad kõik keeled.
Rahastamine on võimalik läbi elukestva õppe programmi nelja allprogrammi: need on COMETIUS, ERASMUS, Grundvig ja Leonardo da Vinci.
Rahastamine on võimalik ka elukestva õppe programmi äsjaloodud ristsektsioonis, eriti põhitegevuste alusel - võõrkeeled -, mis pakub rahastamist projektidele ja võrgustikele, mille eesmärgiks on võõrkeelte õpetamise ja keelte mitmekesisuse.
Pärast 2007. aasta üldist konkursikutset valiti rahastamiseks 2. põhitegevuse raames üks võrgustik ja kolm projekti, mille sihiks on vähemlevinud keeled.
Aastatel 2008-2010 antakse prioriteet projektidele, mille sihiks on Euroopa vähemlevinud keeled.
2008. aastal on 2. põhitegevuse olemasolev eelarve 9,9 miljonit eurot, kuid arvestades, et keelega seotud tegevuste ja projektide rahastamine on levinud, on elukestva õppe programmis saadaval lisavahendid.
<D>
komisjoni asepresident. - (FR) Proua juhataja, kuna see on esimene kord, mil ma selle uue parlamendikoosseisu ees kõnelen, siis tahaksin teid asepresidendiks valimise puhul õnnitleda.
Seoses Weberi raportiga kõnelen ma asepresident Barrot' nimel ja tahaksin kõigepealt raportööri ning kodanikuvabaduste, justiits- ja siseasjade komisjoni liikmeid nende töö suurepärase kvaliteedi eest tänada.
Komisjon tervitab raportit ja toetab osa esitatud ettepanekutest.
Komisjon on täielikult viie liikmesriigi esitatud ettepaneku poolt, kuigi selle tekst ei ole nii ambitsioonikas, kui oleks võinud soovida.
Täpsemalt öeldes, komisjon taunib fakti, et raamotsuse kohaldamisala on piiratud juhtudega, mille puhul sama isik on sama teo eest paralleelse kriminaalmenetluse subjektiks.
Samuti kahetseb komisjon fakti, et kohustust kohtualluvuskonflikti puhul Eurojustiga konsulteerida on piiratud ning et kriteeriumide nimekiri, mida tuleb kõige asjakohasema kohtualluvuse kindlaksmääramiseks arvesse võtta, on teksti põhiosast välja jäetud.
Need muudatused on ettepaneku teksti nõrgendanud, võttes ära suurema osa selle lisandväärtusest.
Komisjoni arvates võiks ettepanekut kaaluda üksnes esimese sammuna kriminaalmenetluse kohtualluvuskonfliktide ennetamise ja lahendamise suunas ning järelikult tuleks see asendada ammendavama ettepanekuga.
Komisjon hakkab seda kaaluma ka muudatuste valguses, mida selles valdkonnas on põhjustanud Lissaboni leping, mis loodetavasti võimalikult kiiresti jõustub.
<D>
(DE) Proua juhataja, volinikud, daamid ja härrad, kõigepealt tahaksin tänada proua Stavrevat suurepärase raporti eest.
On väga oluline, et see majandusprogramm, mille me täna tervikuna vastu võtsime, oleks kättesaadav ka maapiirkondades.
Lairiba on maapiirkondades, eriti Austrias, hädavajalik sidevahend, mis aitab luua uusi nüüdisaegseid töökohti ja edastada kiiresti teavet.
Ei tohi jätta tähelepanuta asjaolu, et üle 50% Euroopa Liidu rahvastikust elab maapiirkonnas.
Daamid ja härrad, minu poliitiline karjäär on lõppemas.
Tahaksin edastada siirad tänusõnad kõigile kolleegidele, komisjonile ja kõigile Euroopa Liidu institutsioonidele, eelkõige ametnikele ja personalile abi ja toetuse eest.
Teie kõigiga on olnud meeldiv koos töötada.
Viimasena tahaksin tänada tõlke, kes pidid mu Austria saksa keelt tõlkima.
Olen veendunud, et ka edaspidi peab olema täiesti selge, et ühine põllumajanduspoliitika koos oma kahe sambaga on Euroopa Liidu ühiskonna jaoks ülimalt tähtis.
Põllumajandustootjad teavad loomulikult oma kohustusi ühiskonna ees.
Ent loodan, et ka Euroopa Liidu ühiskond teab oma kohustusi kõigi nende ees, kes hoolitsevad liidu ressursside eest.
Seda silmas pidades soovin Euroopa Liidule tulevikuks kõike head.
(Aplaus)
<D>
raportöör. - Härra juhataja, EL ja tema liikmesriigid on võtnud endale kohustuse püüelda soolist võrdõiguslikkust ja naistele õiguste andmist kui üht rahvusvahelise agenda peamist prioriteeti.
Siiski saab lähemal uurimisel ilmseks, et soolise võrdõiguslikkuse süvalaiendamise praktiline rakendamine ELi välispoliitikas on ikka alles nõrk.
Nii näiteks on ainult kaheksa liikmesriiki 27st võtnud vastu riikliku tegevuskava, et rakendada ÜRO Julgeolekunõukogu resolutsiooni 1325.
Peale selle on komisjoni ja nõukogu kõrgetel ametikohtadel ikka veel liiga vähe naisi.
Tegelikult ei ole praegusel hetkel mitte ühtegi ELi naissoost eriesindajat.
Sellepärast rõhutab raport, et EL peab oma kohustused selles valdkonnas täielikult täitma.
Näiteks komisjon peaks jutustama oma tööst soolist võrdõiguslikkust käsitleva ELi tegevuskavaga.
Olen veendunud, et soolise mõõte tugevdamine ELi välispoliitikas on äärmiselt oluline.
Lubage mul lõpetada, öeldes, et naiste õigused on osa inim- ja kodanikuõiguste laiemast kontseptsioonist.
Kui soolise võrdõiguslikkusega ja naiste õiguste edendamisega ELi välispoliitikas tegelema ei hakata, ei saa see poliitika olla tõhus.
(Aplaus)
<D>
(NL) Härra president, daamid ja härrad, arutelus Florenzi resolutsiooni ettepaneku üle märgiti eile õigesti, et suur enamus rahvastikust toetab rangeid reegleid, et suitsetamine töökohas ning baarides ja restoranides keelata.
Lootsin, et see resolutsioon võtab samuti arvesse ülekaaluka enamuse arvamuse, milleks on, et Türgi ei saa Euroopa Liiduga ühineda.
On ilmne, et ma hellitasin siiski liiga palju illusioone.
Ülioluliste asjade puhul, nagu näiteks põhiseadus või Türgi ühinemine Euroopa Liiduga, ei lähe rahva arvamus meile järsku enam korda.
Türgi, sõbralik rahvas, ei ole Euroopa riik.
Punkt, aamen, läbi.
See peaks arutelu lõpetama.
Vaatamata sellele parlament ei võta oma vastutust omaks - enam kui ühel korral on oldud pimedad spetsiifiliste hiljutiste arengute osas, mis demonstreerivad selgelt, et Türgi ei kuulu Euroopa Liitu ning et otsus alustada ühinemisläbirääkimisi oli viga.
Miks ei mainita resolutsioonis AKP vastuseisu põhiseadussättele, mis muudaks usuvahetuse seaduse alusel mittekaristatavaks?
Miks on inimesed nii ähmased Armeenia küsimuses ning Küprose osas?
See on järgmine näide Euroopa reaalpoliitikast, millest te võite meid välja arvata.
<D>
fraktsiooni PPE-DE nimel. - (HU) Tänan teid, härra juhataja.
Õnnitlen raportöör Olle Schmidti tema suurepärase töö puhul.
Usun, et tänane päev sümboliseerib läbimurret, kuna meil õnnestus laiapõhjalise konsensuse alusel välja võidelda ühine parlamentaarne seisukoht.
Arvan, et siin täiskogu istungil on oluline säilitada majandus- ja rahanduskomisjonis valitsenud ühine seisukoht.
See on edusamm, kuna meil õnnestus välja pakkuda aktsiiside miinimum ja maksimummäärad, mis hoiaksid inflatsiooni kontrolli all, ning oleme loobunud mõttest keelduda regulatsioonist tervikuna.
Parem on omada mingisugust seisukohta kui üldse mitte, mis oleks tähendanud Euroopa Komisjoni ettepanekuga mittetegelemist.
See on edusamm, kuna kõik ohverdavad midagi.
Kõrgete maksustamismääradega liikmesriigid on valmis oma kõrged määrad külmutama ühtlustamise huvides, samal ajal kui madalate maksustamismääradega riigid on nõus oma määrasid tõstma käesoleval ajal toimivate diiselkütust käsitlevate õigusaktide kohaselt.
Enim ohverdavad siinkohal ELiga hiljuti liitunud Balti ja Balkani riigid, kuna hinnad ja sissetulekud on neis riikides madalamad ning inflatsiooni ja konkurentsivõimet silmas pidades on need riigid astunud vastu suurele väljakutsele, ja seda ka sotsiaalsfääris, eriti mis puudutab ettevalmistust euro kasutuselevõtuks.
See on edusamm, kuna see teeks lõpu parlamendi valiva iseloomu järgi korraldatud tellimusetendustele.
Kõik liikmesriigid on 2015. aasta lõpuks kõne all oleva mõjualaga ühinenud ning sellele ei järgne enam rida seletamatuid individuaalseid erandeid.
See võimaldab meil kindlustada Euroopa õigusaktide ülitõsidust.
Arvan, et distsipliin on väga oluline, ja seepärast palume Euroopa Komisjoni esitada 2010. aastal täitmise kohta vahearuanne, et kontrollida kas kohandajad tõepoolest kohandavad või ainult teesklevad.
See on edusamm, kuna nõukogu näeb, et soovitud ühtlustamise saavutamiseks on võimalusi, samal ajal kui komisjon saab aru parlamendi miinimum ja maksimummäärasid käsitlevast filosoofiast, mille põhipunktiks on indutseerimise asemel inflatsiooni hoopis vähendada.
See võib tulla arutlusele ka tulevikus, kui esitatakse komisjoni kavandatud aktsiisi käsitlev ettepanek.
Tänan teid tähelepanu eest, härra president.
<D>
raportöör. - (EL) Härra juhataja, olen rõõmus, et me peame arutelu ja hääletame täna raporti üle, mis puudutab meie suhete parandamist Brasiiliaga.
Strateegilise suhte loomine Euroopa Liidu ja Brasiilia vahel on vastastikku kasulik, esiteks Brasiilia muutuva positsiooni tõttu globaalsel tasandil, millega ta on muutumas arengumaade seas juhtivaks jõuks, ja teiseks seetõttu, et Brasiilial on elutähtis roll erinevate seisukohtade sidumisel ülemaailmse tähtsusega küsimustes.
Viimastel aastatel on Euroopa Liit omanud Brasiiliaga väga laiaulatuslikke suhteid ja seepärast vajatakse mõlemal poolel suheteks kooskõlastatud, sidusat raamistikku.
Tugevamad suhted hakkavad põhinema ajaloolistel, kultuurilistel ja majanduslikel sidemetel ja ühistel väärtustel nagu demokraatia, õigusriik, inimõigused, mure kliimamuutuste pärast ja säästev areng, desarmeerimine, energia ja tuumarelva leviku tõkestamine.
Strateegiline partnerlus peab olema ulatuslik ja astmestatud.
Samuti on Brasiilia riik, millel on otsustav tähtsus Mercosuris.
Seepärast peab ta partnerluse raames võtma kohustuse tugevdada Euroopa Liidu ja Mercosuri vahelisi suhteid ja tegeleda ühist huvi pakkuvate küsimustega.
Selles raamistikus on strateegiline suhe vahend piirkondadevaheliste, majandus- ja kaubandussuhete tugevdamiseks.
Ma usun, et tänu oma tugevnenud rollile piirkonnas ja aktiivsele osalemisele ÜROs suudab Brasiilia etendada keskset rolli piirkondlike konfliktide ennetamisel ja lahendamisel Ladina-Ameerikas, aidates sellega tugevdada piirkonnas rahu.
Ülemaailmset majanduskriisi arvestades peavad Euroopa Liit ja Brasiilia tegema Maailma Kaubandusorganisatsiooni tasandil koostööd läbirääkimiste edukaks lõpuleviimiseks Doha arengukava suhtes.
Brasiilia on olukorras, kus ta saab rohkem ära teha maailma majanduse uute probleemide lahendamiseks, arvestades, et konkurentsiõiguse tagamisel ja säästva arengu valdkonnas on reguleerimise küsimustel oluline osa.
Finantssüsteemi reformi osas võib Brasiilia liikmeksolek rahvusvahelistel foorumitel aidata läbi vaadata rahvusvaheliste institutsioonide rolli finantsturgude järelevalves ja reguleerimises.
Sarnaselt muudele arenevatele riikidele muutub Brasiilia on üha enam aktiivsemaks rahvusvahelistes jõupingutustes ülemaailmse vaesuse ja ebavõrdsusega võitlemisel koostööprogrammide kaudu, mille pikaajaliseks eesmärgiks on säästev areng.
Mis puutub keskkonnakaitsesse, siis Brasiilia on riik, kus elutähtsate vihmametsade all on suurim ala.
Euroopa Liit ja Brasiilia peavad rahvusvahelisel tasandil aktiivselt koostööd tegema, et kaitsta vihmametsi, võidelda kliimamuutustega ja bioloogilise mitmekesisuse vähenemisega.
ÜRO bioloogilise mitmekesisuse konventsiooni rakendamiseks on vaja poliitilisi ettevõtmisi.
Samuti on vaja tegevust veevarude kaitseks ja haldamiseks.
Peaksin siinkohal ütlema, et Brasiilia on esimene riik, mis arendas välja olulises koguses biokütuste tootmise, saavutades seega kasvuhoonegaaside heitkoguste vähendamisel käegakatsutavaid tulemusi.
Sellest tulenevalt võib kogemuste vahetus ja koostöö selles sektoris osutuda Euroopa Liidule väga kasulikuks ja vastupidi, taastuvenergia ja energiasäästlikud meetmed on väga kasulikud Brasiiliale.
Ränne on üks põhilisi teemasid Euroopa poliitilises tegevuskavas.
Sellest tulenevalt peaks strateegiline partnerlus Lima deklaratsiooni arvesse võttes edendama laiaulatuslikku rändealast dialoogi, mis hõlmab seaduslikku ja ebaseaduslikku rännet ja sisserändajate inimõiguste kaitset.
Lõpuks, Euroopa Parlament tervitab läbirääkimiste alustamist pooltevahelise viisakokkuleppe üle, mis soodustab inimeste vaba liikumist.
<D>
Proua juhataja, oleme praegu tõsise finantskriisi keskel, mis on unikaalne mitmest aspektist.
See on unikaalne, sest see on esimene üleilmne finantskriis, mida näinud oleme ja samuti oleme languses maailma majanduse seisukohast.
Kuid võiks olla hea omada mingisugust perspektiivi sündmuste ja arengute kohta, mida kogeme, sest oleme 25 aasta jooksul näinud ka ennetundmatut ja erakordset üleilmset majanduslikku kasvu, mis on võimaldanud rohkem kui kahel miljardil inimesel vaesusest väljuda.
Tunnistan, et olen seda kuulnud väga väheseid tänaõhtuse koja osast, kes väidavad, et avatud majandus on ebaõnnestunud.
Kas see on ebaõnnestumine, kui kaks miljardit inimest on vaesusest väljunud?
Loomulikult mitte!
Kuid täna näeme maailma majanduses uut struktuuri ja asjaolu, et Washingtoni kohtumine oli G20, mitte G7 kohtumine, väljendab seda uut reaalsust, milles me elame.
Arvan, et see on hea, sest transatlantiline majandus ei ole enam ülekaalus.
Üldjoontes on see hea, sest see tähendab, et maailma teistes osades on jõukus kasvanud.
Antud ajaperioodi jooksul on see tekitanud suuri tasakaalutusi: suured ülejäägid sellistes riikides nagu Hiina ja suured defitsiidid sellistes riikides nagu USA koos unikaalse ja kunstlikult madala intressimääraga USA majanduses, mis on kasvatanud krediidimahtu suuremaks kui eales varem.
Huvitav on see, et oleme siin kojas samasuguseid arutelusid pidanud ja kolleegid sellelt tiivalt on kutsunud üles alandama intressimäärasid veelgi rohkem.
Oleks me seda teinud, oleks Euroopa probleemid olnud veelgi suuremad kui praegu.
Nüüd peame hoolitsema selle eest, et suudame maailma majanduse restruktureerida ja selle taastada, ja arvan, et Euroopa Liidul on siinkohal oluline roll mängida.
Peame veenduma, et teeme seda, mida öeldi Washingtoni kohtumisel: tagama vaba kaubanduse ja vabad turud ja ütlema protektsionismile "ei”, sest see takistaks taastumist rohkem kui miski muu.
Peame veenduma, et maailma finantsturgude regulatiivne raamistik jõuab järele reaalsusele sellest, kuidas maailma majandus täna välja näeb.
See on meie ülesanne ja peame sellega seoses juhtrolli enda kanda võtma ja jõukust veelgi edasi arendama.
<D>
Hr juhataja, te ootate ühte raportit busside ja veokite kohta ja kohe tuleb neid kolm.
Küsimus on, kas need kõik liiguvad õiges suunas?
Kabotaažist: olen selles parlamendis üks tugevamaid liberaliseerimise toetajaid, seda üldiselt ka kabotaaži küsimuses.
Kuid loomulikult tahan olla täiesti kindel, et meil tõepoolest on tõeliselt ühetasane mänguväljak selle toimumiseks.
Ühendkuningriigis on teistsugused sõidukite ja liiklusohutuse normid, me oleme geograafiliselt eraldatud, meil on iseäralik maksusüsteem, mis mõnede jaoks on erisugune ja on tööhõivega seotud mured: ka neid teemasid tuleb arvestada.
Kuigi ma arvan, et komisjoni ettepanekus on palju selgust ja ma tervitan seda, arvan, et peame olema väga ettevaatlikud turu avamisel väljapakutud viisil.
Kabotaaži üldine mõju on mõnevõrra segane ning ma tean, et paljud vedajad, veondusharuga seotud inimesed, on väga mures.
Seepärast arvan, et peame olema selles küsimuses mõistlikud ja tasakaalukad ning ma kindlasti sooviksin ettepaneku läbivaatamist selle nelja-aastase rakendamise perioodil koos veondusharu täielike konsultatsioonidega vahepeal.
Minu arvates on see ainus viis, kuidas saame hea tulemuse nimel tagada ühetasase mänguväljaku ja täieliku liberaliseerimise.
Tahaksin lisada veel ühe märkuse ühe kohta nendest raportitest.
Tunnen muret, kui näiteks määruse kohaldamisala Euroopas hakkab laienema eakate inimeste veole, mida teostavad vabatahtlikud.
Kindlasti ei ole õiguse kohaldamine sellistele rühmadele ei vajalik ega abistav.
Euroopa õiguse eesmärgiks peaks alati olema liikumisvabaduse ja juurdepääsu soodustamine.
Arvan, et praegusel juhul ei taha me Suurbritannia kaunites kohtades, nagu mu enda Yorkshire'i valimisringkond, mingisuguseid takistusi oma piirkondade nautimiseks ja see maanteevedude pakett koos juhtide töötundide reguleerimisega ei tohiks kaasa tuua maapiirkondade ühistranspordi kadumist minevikku.
<D>
On kiiduväärt, et nendes ümberasustamisprogrammides osalevate liikmesriikide arv on viimastel aastatel suurenenud.
Siiski tegeleb igal aastal pagulaste ümberasustamisega ainult kümme liikmesriiki, kes ei kooskõlasta üldse oma tegevust omavahel ega ELi ühise ümberasustamisprogrammiga.
On oluline, et liikmesriigid üksteise suhtes solidaarsust üles näitaksid ja jagaksid rahvusvahelistest nõuetest kinnipidamise seisukohalt omavahel õiglaselt vastutust.
Tõhus ja jätkusuutlik Euroopa ümberasustamisprogramm toob kasu ümberasustatavatele pagulastele, liikmesriikidele ja ELile endale, andes liidule rahvusvahelise humanitaarabi vallas juhtrolli.
Vaja on mitmepoolset seisukohta, mis kaasaks kõik kohalikul tasandil asjaomased osapooled, ja et seejuures ei unustataks ÜRO Pagulaste Ülemvoliniku Ameti tähtsat rolli.
Tõhus ELi ümberasustamisprogramm peab pakkuma pidevat kaitset ja lahendusi ning looma mehhanismid liikmesriikidevaheliseks koostööks ja kooskõlastamise jaoks.
Selline programm peab võimaldama vahetada häid tavasid, luua ühine strateegia ning vähendada ümberasustamise kulusid.
Toetan raportööri ettepanekut - ja kiidan kolleeg Tavarest suurepärase raporti eest - luua ümberasustamisüksus, mis võimaldaks ümberasustamisprotsessi kooskõlastada ja lihtsustada.
<D>
(DE) Härra juhataja, soovin tänada nõukogu eesistujat Jean-Louis Borlood.
Saabuvatel kuudel ja aastatel seisab teil ees raske võitlus töötuse ja vaesusega.
Seepärast vajame mõistlikku paketti.
Me ei vaja süsinikdioksiidi lekkest mõjutatud tööstuses vaba ümberpaigutust kuni 100%-ni, vajame 100% ümberpaigutust ning ex ante sihttasemeid.
Nendele ettevõtetele, millel ei ole süsinikdioksiidi lekke ohtu, on minu arvates parim 20/20 lahendus, et saaksime alustada 20% suurendusega ning saavutada ka eesmärgi 20% suurendusega.
Soovime siin ka erandit väikese ja keskmise suurusega ettevõtetele, see tähendab just ettevõtetele 25 000 tonniga, mida tõstetakse 50 000 tonnile.
Siis oleks meil väljaspool ikka 80% väikese ja keskmise suurusega ettevõtteid, mis toodavad vaid 27% süsinikdioksiidist.
Peame ka tagama selle, et raha jääb ettevõtetele, selle asemel, et neid maksustame ja raha liidust välja saadame.
Vajame seda raha tingimata ettevõtetele, et edendada innovatsiooni ja teadusuuringuid.
Palun tagage ka, et oleks võimalik kasutada vähenevat kulumit, et ettevõtted saaksid investeerida neisse valdkondadesse kiiresti ja õigeaegselt.
Vajame ka valemit rahvusvahelises kokkuleppes, milles määratletakse kuni 30%, mitte ainult 30% absoluutse arvuna.
Vajame selget ettekujutust sellest, mida rahvusvaheline kokkulepe sisaldama peab.
Soojuspumpade puhul palun kindlasti kaasata vastavalt ka õhk-õhk soojuspumbad, sest nii on võimalik koos päikeseenergiaga vähendada suurel hulgal süsinikdioksiidi heitkoguseid.
Palun ka, et teeme rahvusvahelised tuumaenergia ohutusstandardid Euroopa tuumaenergia tööstuse jaoks kohustuslikuks ning et määrame Euroopas ametisse sõltumatud reguleerijad, kes osalevad otsuste tegemisel teistes liikmesriikides sealse ohutuse tagamiseks.
<D>
kirjalikult. - (DE) Ma hääletan proua Svenssoni raporti poolt, mis käsitleb jätkuvalt diskrimineerivat reklaami.
Hoolimata selle vastu võetud meetmetest, on soolised stereotüübid ühiskonnas jätkuvalt problemaatiline teema.
Eriti reklaamid kalduvad alal hoidma vanu väsinud stereotüüpe meestest ja naistest.
Eelkõige lapsed ja noored samastavad end tegelastega reklaamides ja omandavad neis esitatud klišeed.
Seda tuleks takistada nii, et noorem põlvkond saaks soolise võrdõiguslikkuse probleemiga tegeleda otstarbekamalt.
Minu arvates oleksid heaks lähtepunktiks erilised soolisi stereotüüpe käsitlevad koolitusprogrammid, eelkõige tuleks midagi ära teha õpikutes üldlevinud stereotüüpidega.
Kokkuvõtvalt võib öelda, et reklaam seisab vastamisi kõikide kodanikega nende igapäevaelus ning sel põhjusel peab see esitama häid rollimudeleid.
Raport sillutab teed seatud eesmärkide suunas.
<D>
(HU) Austatud juhataja, volinik, head kolleegid!
Iga liikmesriik toodab radioaktiivseid jäätmeid.
Sel põhjusel me ei peaks tegelema ainult elektrijaamade kasutatud kütusega, pidades silmas keskkonna ja kodanike tervise kaitset, vaid tagama ka üldiselt radioaktiivsete jäätmete ohutu ja tõhusa käitlemise.
Juba ainuüksi seetõttu on vajalik seda teemat siin Euroopa Parlamendis praegu arutada.
Nõustun, et tuumaenergia kasutamise õigus kuulub riikidele, ent ELi põhimõtete kehtestamine riiklikule jäätmekäitlusele on põhjendatud.
Selliste põhimõtete puudumisel ja lahknevate õigusaktide tõttu oleksid turulolijad huvitatud oma radioaktiivsete jäätmete käitlemisest riikides, kus on kõige leebemad õigusaktid.
Seetõttu ongi algatus sundida liimesriike kehtestama siduvaid jäätmekäitlusprogramme nii paljulubav.
Üks eeltingimusi aga on pädevate asutuste nimetamine, kes suudavad tagada range kontrolli tuumajäätmete käitlemise tegevuse üle ja vajaduse korral karistada rikkujaid sobival viisil.
Usun, et riiklikes programmides peab olema kehtestatud nende asutuste pädevus ja turulolijate vastutus.
Sooviksin võtta oma jutu kokku ühe lõpliku märkusega: kasutatud tuumkütuse ja radioaktiivsete jäätmete täielik käitlemine on väga kulukas tegevus.
See tähendab, et riiklikud programmid on kasutud, kuni rahastamisküsimused on lahendatud.
Tuumajäätmete käitlemiseks vajalike rahaliste allikate küsimuse kõrvalejätmine hiljemalt tuumajäätmete tootmise ajaks on oluline põhimõte.
Nõustun, et jäätmete tekitajad peavad ka kandma jäätmekäitluse kulud.
See on turulolijatele sobiv ergutusvahend, et vähendada radioaktiivsete jäätmete koguseid ja käidelda neid tõhusalt.
<D>
fraktsiooni PPE-DE nimel. - (SL) Õnnitlen raportööri hr Özdemiri tubli töö eest ja tahaksin teda tänada koostöö eest selle raporti küsimuses, milles väljendatakse ELi selget poliitilist tahet saavutada suurem strateegiline koostöö ELi ja Kesk-Aasia riikide vahel, kelle demokraatlik ja majanduslik edu on olulised globaalse stabiilsuse seisukohast.
Raportis kiidetakse realistlikult ja soosivalt heaks antud piirkonna riikide edusammud paljudes erinevates valdkondades.
Samal ajal kritiseeritakse selles konstruktiivselt poliitilisi puudusi, eriti inimõiguste, demokraatia, õigusriigi, keskkonnakaitse ja tervishoiu valdkonnas.
Raporti koostamisel oldi täiesti teadlikud Kesk-Aasia riikide mitmekesisusest ja oldi veendunud, et mõlemale poolele pakub huvi koostöö tõhustamine mitte ainult energiavaldkonnas, vaid ka laiemas poliitika- ja julgeolekuvaldkonnas ning teistel aladel.
Soov uute dünaamiliste suhete saavutamiseks kajastub ka ettepanekus hinnata koostööprogressi iga kahe aasta tagant, ning soovituses, et Euroopa Komisjon peaks kiiresti moodustama delegatsioonid kõigis Kesk-Aasia riikides.
Kesk-Aasia riigid ja kõik ELi liikmesriigid on OSCE liikmed ja pühendunud samadele väärtustele ja põhimõtetele.
Kasahstan saab OSCE eesistujaks 2010. aastal ja on seega saavutanud suure usaldusväärsuse ning on Kesk-Aasia riikidest esimene, kes endale sellise suure kohustuse võtab.
Loodan, et see asjaolu aitab veelgi kaasa demokraatia ja üldise edu saavutamisele Kasahstanis ning teistes selle piirkonna riikides, ning aitab tõhustada suhteid ELiga.
Daamid ja härrad, olen rõõmus, et Kesk-Aasia küsimuses räägivad Euroopa Komisjon, nõukogu ja Parlament üht keelt.
On aeg viia ELi ja Kesk-Aasia riikide vahelised suhted ja koostöö kõrgemale tasandile, tuginedes selgele ja kohustuslikule strateegiale.
<D>
kirjalikult. - (FI) ELi merenduspoliitika on üks peamisi algatusi, tänu millele mäletatakse käesolevat komisjoni heas valguses.
Ettepanek võtta vastu nõukogu määrus, milles käsitletakse ohualdiste avamere ökosüsteemide kaitset põhjapüügivahendite kahjuliku mõju eest, on vajalik täiendus ELi strateegiale.
Kui bioloogilise mitmekesisuse vähenemise peatamisest sai eesmärk 2002. aastal Johannesburgis peetud säästva arengu maailmakonverentsil, määrati tähtajaks aasta 2010.
Nüüd peame kahjuks ütlema, et kahe aastaga seda eesmärki ei saavutata.
Kuigi keskkonnaalased eesmärgid on olnud maailma poliitilise tegevuskava prioriteediks üle kahekümne aasta, ohustavad mitmed tegurid endiselt mere bioloogilist mitmekesisust.
Teadusuuringud on näidanud, et hoolimata süvamerepüügi suurest saagikusest, võib halvasti korraldatud kalapüük viia vähem kui kümne aasta jooksul teatavate liikide hävitamiseni.
Peame meeles pidama, et kuigi uued lähenemisviisid, mida kalandussektoris kohaldatakse, on vajalikud, teatakse nukrakstegevalt vähe süvamere kalaliikide taastamisest ning kokkuvõttes on ohud süvamere ökosüsteemidele palju suuremad.
Kõnealune ettepanek võtta vastu kalandustööstust käsitlev määrus on siiski selge ja vajalik.
<D>
komisjoni liige. - Tänan teid muretsemast ja UEFA presidendi Michel Platini kaudse sõnumi eest; me oleme korduvalt kohtunud ja mul on isegi kohalikku koolitust saanud mängijate ettepaneku kirjeldus.
Niisiis, meie nõuame tavapärasemaid tegevusi, sealhulgas võimaluse korral spordi lisamist reformilepingusse - mandaadis ja projektis on sport sees.
Me ei küsi volitusi; valges raamatus soovime me koostööd väga konkreetseteks valdkonnaülesteks tegevusteks - hariduse, koolituse, sotsiaalse kaasatuse, rahvatervise jaoks -, kuid teisest küljest ka selliste nähtuste allasurumiseks nagu vägivald, rassism, korruptsioon spordis või üksikutes organisatsioonides või võistlustel.
Me ei saa lihtsalt oodata järgmist aluslepingut ega isegi pidada tuleviku mõistes enesestmõistetavaks ühtki täna saavutatud konsensust.
Parema tuleviku nimel tuleb tegutseda täna, nii jalgpallis kui mujal.
Ma arvan, et Euroopa Parlament, komisjon ja nõukogu saavad paljusid neid probleeme käsitleda ja, nagu ma ütlesin, koos saame paljugi ära teha.
See ei tähenda, et me peaksime sekkuma ELi tasandil.
Näiteks, kui me lepime oktoobris ministrite tasandil kokku dopinguvastase konventsiooni juhiste või Maailma Antidopingu Agentuuri eeskirjade muutmise või parandamise sisus, siis on tegemist dopinguvastase tegevusega.
Ma tuletan meelde härra Mavrommatist ja paljusid kolleege, kes 2004. aastal, kui ma volinikuks sain, nõudsid ELilt viivitamatuid dopinguvastaseid meetmeid, mis oli olümpiamängudel probleemiks.
Doping on spordis väga nähtav, kahjustav ja mõjukas vähkkasvaja või nähtus.
Selles osas saame me palju ära teha, kuid meil tuleb tegutseda, mitte ainult arutada, ning see ongi meie praegune lähenemisviis.
Teema: Biokütused
Millal loodab komisjon võtta vastu ettepanekud biokütuste tootmiseks mõeldud teraviljade või biokütuste endi sertifitseerimise kohta, pidades silmas, et sellised tooted ei kiirenda troopiliste metsade hävitamist?
<D>
Euroopa kodakondsuse teoks tegemiseks on astutud konkreetseid samme.
Iseäranis saavad sellest kasu Portugali ümberasujad teistes ühenduse riikides, kes edaspidi naudivad laiemas ulatuses õigusi ja kohustusi, sealhulgas võrdset kohtlemist vastuvõtjariigi kodanike suhtes.
Olulisimaks arenguks on olnud kahtlemata kodakondsuse direktiivi vastuvõtmine, mis kehtestas tingimusteta alalise elukoha õiguse ELi kodanikele ja nende pereliikmetele, kes on elanud vastuvõtjariigis viis aastat.
Ent teha on palju, kuna on veel takistusi, mis enamikel juhtudest tulenevad antud direktiivi ebaõigest rakendamisest liikmesriikide poolt.
Tervitame komisjoni algatust anda välja antud direktiivi kohta juhend, nii et info õiguste kohta, mis kodanikel on, muutub ligipääsetavaks mitte ainult neile, vaid ka liikmesriikide kohalikele ja regionaalsetele ametiasutustele.
On eluliselt oluline, et ELi kodanike vaheliste sidemete tugevdamist jätkatakse.
Lissaboni leping peab sellele oluliselt kaasa aitama, eriti "kodanikualgatuse” kaudu, mis võimaldab kodanikele teatud tingimustes algatusõigust.
<D>
Kahtlemata täidab see, mida me nimetame vabatahtlikuks tööks, väga tähtsat sotsiaalset rolli, aidates leida vastuseid kodanike probleemidele ja vajadustele, edendades konkreetselt tegelikku solidaarsust ja vastastikust abistamist.
Seepärast ei nõustu me ideega vabatahtlikust tööst kui märkimisväärsest kokkuhoiust avalike teenuste jaoks.
Vastupidi, me oleme arvamusel, et mida rohkem riigid oma kodanikele pakutavaid ja tagatavaid avalikke teenuseid arendavad, seda olulisemaks muutub vabatahtliku töö roll.
Nagu juba märgitud, on väga oluline tagada, et vabatahtlik töö täiendab avalikke teenuseid, mitte ei asenda neid.
Vabatahtlikku tööd ei saa kasutada ettekäändena või vahendina, ergutamaks riike jätma unarusse oma kohustusi, eriti sotsiaalseid kohustusi, andes need üle näiliselt heategevuslikele organisatsioonidele.
Selle taustal võitleme me mittetulundusühingute, sealhulgas ühistegevuse, kohalike asutuste ja ettevõtete, ühistute ning spordi-, vabaaja-, kultuuri-, noorte- ja lasteühenduste tõhusa ja kohase toetamise eest.
Viimaks rõhutame tõsiasja, et vabatahtlik tegevus sõltub samuti töötajate vaba aja olemasolust, millest tuleneb vajadus hoiduda liigsetest töötundidest, madalatest palkadest või ebakindlusest põhjustatud ületöötamisest.
<D>
(DE) Härra juhataja, tahaksin teha ainult kaks lühimärkust.
Esiteks tahaksin paluda volinikul edastada täna siin kuuldud kartused siseministritele.
Meile on räägitud, et broneeringuinfo annab võimaluse kuritegevuse vastu võidelda.
Paljud siin parlamendis on seda ka kinnitanud.
Ent meid paneb muretsema, kas see on proportsionaalne.
Säilitame miljoneid, isegi miljardeid andmeid kümme aastat ehk käputäie juhtumite pärast.
Kas see on proportsionaalne?
See teeb meile kõigile muret.
Teine asi, mida tahan öelda, on see, et ma ei saa aru, miks me räägime Euroopa broneeringuinfo süsteemist.
Arutatavas ettepanekus on juttu 27 riikliku, mitte Euroopa broneeringuinfo süsteemi väljatöötamisest.
Kui liikmesriikidel on kuritegevusega võitlemisel nii suur vajadus selle abivahendi järele, siis peaksime soovitama siseministritel pöörduda oma riigi parlamendi poole ning seda seal arutada ja rakendada.
Ühiste andmestandardite üle arutlemine on üks asi, aga justiits- ja siseküsimuste nõukogu jaoks selle kohustuslikuks eesmärgiks tegemine teine asi.
Mina isiklikult arvan, et siseministrid ei ole suutnud seda kodus, riiklikul tasandil läbi suruda ja püüavad nüüd sellepärast seda nõukogu kaudu teha.
Sellepärast peaksime ütlema "ei”.
<D>
(FR) Austatud juhataja, tahaksin omalt poolt lisada oma hääle neile, kes on juba kõnelenud, et hurjutada eriti murettekitavat olukorda, milles praegu ajakirjanik ja kirjanik Taoufik Ben Brik Tuneesias on.
Seoses sellega, et arreteeritud on mitmeid ajakirjanikke ja ametiühingu liikmeid, kes on kannatanud vägivalla ja väärkohtlemise all, ning välisajakirjanikele presidendivalimiste ajal riiki tulemise keelamisega jätkuvad repressioonid poliitiliste oponentide ja inimõiguste aktivistide vastu.
Ära vusserdatud kohtuprotsessi järel ja perekonnast kaugel vangistuses olles, mis teeb külastamise raskeks, on Taoufik Ben Brik jäetud sellisesse tervislikku olukorda, mis paneb tema elu pärast muretsema.
Kuidas saab sellist olukorda mitte pidada raevukaks rünnakuks kellegi vastu, kes kellegi plaanid ära rikub?
Sellel põhjusel ei tohi me kasutada kaubandust kui vastust kõigele.
Vastupidi, minu arvates on väga tähtis, et Euroopa Liit kiirelt ja kindlalt reageeriks, nõudes Taoufik Ben Briki ja teiste süümevangide vabastamist.
Inimõiguste olukord on Tuneesias häirivalt halvenenud.
See mõjutab Euroopa koostööd riigiga ning olukorra märgatav parandamine on üks eeltingimusi läbirääkimiste avamiseks Euroopa Liidu ja Tuneesia partnerlusele edasijõudnud staatuse andmiseks.
<D>
kirjalikult. - Ma õnnitlen raportööri selle raporti puhul.
Usun, et Internet on parandanud eurooplaste elu lugematuid kordi.
See on suurendanud meie juurdepääsu teadmistele, aidanud meil maailma paremini mõista ning tugevdanud meie sotsiaalseid sidemeid teiste inimestega.
Valijad on aga mulle öelnud, et nad on mures ka Interneti-ohtude pärast.
Meie kasutuses on märkimisväärne tehnoloogia, kuid vabadus, mille see meile annab, pakub ühtlasi kurjategijatele võimalust seda tehnoloogiat kuritarvitada.
Kõnealune raport, milles keskendutakse põhiõigustele, on suur samm Interneti turvalisemaks muutmise suunas.
Eelmisel osaistungjärgul kõnelesime vajadusest tegeleda lapspornograafiaga.
Täna hääletusel olnud muudatusettepanekud, mille eesmärk on leida tasakaal vabaduse ja turvalisuse vahel, moodustavad olulise vahendi selle ohu vastu võitlemisel edaspidi.
Raportis avaldatakse muret ka e-kirjaoskuse pärast.
Me ei saa ühiskonnana edasi liikuda, kui soosime ühtede inimeste uusi vabadusi nende inimeste õiguste arvelt, kes on Internetiga vähem tuttavad.
Me oleme rõõmuga võtnud omaks põhjalikud muutused, mida Internet on meile pakkunud.
Et veelgi kaugemale minna, peaksime sama innukalt keskenduma nüüd selle murrangulise vahendi negatiivsetele külgedele.
<D>
komisjoni liige. - Proua juhataja, lubage mul kõigepealt Euroopa Komisjoni nimel öelda, et meil on sügavalt kahju Guinea-Bissau vabariigi presidendi, Tema Ekstsellents João Bernardo Vieira tapmisest.
Me mõistame kõige tugevamate võimalike väljenditega hukka selle mõrva ning samuti rünnakud, mis lõppesid relvajõudude ülema kindral Batista Tagme Na Waie ja teiste sõdurite surmaga.
Tahaksin saata kaastundeavaldused ka nende perekondadele.
Narkodiilerite kohaleilmumine ja nii palju kuritegevust on praegu liigagi murettekitav.
Vastavalt kaheksandale EDFile ja muudele instrumentidele, kuid lisaks UNODC-le antud 2 miljonile eurole, on komisjon alla kirjutanud väga ambitsioonikale kavale narkootikumide vastase võitluse vallas.
Me arvame, et see on tõesti väga tähtis, nagu toimunud sündmused on näidanud.
Me kutsume tungivalt üles jääma rahulikuks ja erapooletuks ning innustame Guinea-Bissau ametiasutusi neid sündmusi täielikult uurima ja tooma nende eest vastutajaid kohtu ette.
Nad ei tohiks karistamata jääda.
Kahjuks järgnesid need vägivaldsed teod edukatele parlamendivalimistele, mis sillutasid teed ELi ja rahvusvahelisele toetusele riigi rahu tugevdamise pingutustes.
Need rünnakud toimusid kasvanud rahvusvaheliste kohustuste ajal, mis olid mõeldud demokraatliku ja stabiilse Guinea-Bissau ülesehitamiseks.
Selles äärmiselt keerulises olukorras jääb komisjon täielikult pühendunuks riigi ametiasutuste tugeva toetamise jätkamisele, eesmärgiga taastada stabiilsus, kuid säilitada ka areng.
Ma pean silmas tegelemist kõige vaesemate haridusega, põhivajaduste ja põhiteenuste puudumisega ning riigi majanduskasvuga.
Hakkame nüüd teoks tegema laia valikut meie käsutuses olevaid instrumente eesmärgiga aidata Guinea-Bissaul saavutada jätkusuutlikku rahu ning loodetavasti konsolideerida tema demokraatlikke protsesse.
Eelmisel aastal kiideti heaks ambitsioonikas riigi strateegiakava 100 miljoni euro ulatuses, mis hõlmab perioodi 2008-2013.
See keskendub julgeolekusektori reformimisele - sealhulgas võitlusele narkootikumidega, mida enne mainisin - ja riigi suveräänsete asutuste edendamisele.
Eelmisel aastal otsustas nõukogu moodustada ka ELi missiooni, et julgeolekusektori reformi Euroopa julgeoleku- ja kaitsepoliitika raames toetada.
Saabuvad presidendivalimised - mida praegu oodatakse 60 päeva jooksul pärast uue presidendi nimetamist - toimuvad arvatavasti juba enne suvist vaheaega.
Seda äärmiselt pingelist ajakava arvesse võttes peab komisjon hoolikalt kaaluma, kas valimiste vaatlemise missiooni läbiviimine on teostatav.
Sellest hoolimata jäävad muu hulgas meie olulisteks prioriteetideks toetus valimisraamistiku vajalikele reformidele vastavalt ELi-ÜRO poolt 2008. aastal sõnastatud soovitustele ning piirkondlikele organisatsioonidele antav toetus saabuvate valimiste jälgimisel.
<D>
See on järjekordne raport, mis on täis vastuolusid.
Ühelt poolt sisaldab see mõnda positiivset seisukohta, nagu tööstuse ning väikeste ja keskmise suurusega ettevõtjate kaitsmine, mida meiegi väärtustame.
Nüüdisaegne ja tõhus tööstus, mis loob töökohti ning on keskkonnasäästlik, aitab oluliselt kaasa iga riigi ja piirkonna arengule.
ELi praegune poliitiline raamistik, kus kõige negatiivsemad asjaolud on viimase kümne aasta jooksul veelgi halvenenud, ei aita aga sellele püüdlusele kohe kindlasti mitte kaasa.
Pigem on see aidanud kaasa oluliste tootmiskeskuste hävitamisele, deindustrialiseerimisele, töökohtade kaotamisele ning väga paljudes riikides ja piirkondades sõltumatuse vähenemisele.
Liberaliseerimine ja rahvusvahelise kaubanduse vabaks laskmise poliitika on selle poliitilise raamistiku põhimõte, aidates praeguse olukorra kujunemisele tublisti kaasa.
Selles raportis nõutakse aga nende põhimõtete toetamist.
See kiidab need heaks, eirates samal ajal nende mõjusid.
Samuti jääb see kindlaks eespool nimetatud raamistiku alla kuuluva vaba konkurentsi puutumatule põhimõttele ning siseturu süvendamisele, aga ka avaliku ja erasektori koostööle ning isegi sünergiale tsiviil- ja sõjandusvaldkonna investeeringute vahel.
Euroopa Ühendatud Vasakpoolsete / Põhjamaade Roheliste Vasakpoolsete liitfraktsioon püüdis neid kõige negatiivsemaid aspekte sellest raportist välja jätta ning samas häid aspekte säilitada.
Kahjuks lükati kõik ettepanekud parlamendi häälteenamusega tagasi.
Seepärast hääletasime raporti vastu.
<D>
komisjoni liige. - Härra juhataja, sooviksin veelkord tänada pr Haugi tema raporti ja samuti kõiki esinejaid nende märkuste eest: mitte ainult nende eest, mis puudutasid 2009. aasta eelarvet, vaid ka neid, mis vaatasid 2009. aastast kaugemale, mis on väga kasulik poliitiliste prioriteeti kaalumise ja tulevase eelarvereformi seisukohalt.
Läänemere strateegia osas sooviksin vastata kahele väga konkreetsele küsimusele, mis esitati.
Esiteks Läänemere strateegia kohta: komisjon töötab selle kallal ja mul on rõõm juhtida asjaomase strateegiaga seotud talitustevahelist tööd.
Nähakse ette, et see on Rootsi eesistumisel päevakorras, mis tähendab 2009. aasta teist poolt.
Siiski oleme me konsultatsioonide ja piirkonna olukorraga tutvumise etapis ja kaalume strateegia jaoks ideid.
Mis tahes mõjust eelarvele on täna veel kaugelt liiga vara rääkida.
Seoses uue aluslepingu ja selle mõjuga poliitilistele prioriteetidele on üks küsimus Lissaboni lepingu mõju institutsioonilistele muutustele ja uutele õiguslikele raamistikele.
Teine asi on poliitiline päevakord ja nagu teate, tegelevad nii nõukogu kui komisjon praegu mõtlemise ja väga konkreetse tööga, enamasti õiguslike raamistike ja uute institutsiooniliste väljakutsete alal.
Siiski tuleneb poliitilise päevakorra üle järelemõtlemine ka, nagu teate, nõudest vaadata läbi eelarve.
Ma usun, et aasta lõpupoole - või päris 2009. aasta alguses - esitab komisjon uue poliitilise päevakorra ja ainult siis on võimalik kaaluda mõju eelarvele ja ning selles osas mõistlikult asjakohase vastutustundega tegutseda.
Läbipaistvuse osas olen võtnud arvesse kõiki teie seisukohti sõelumiste tulemuste kohta ja edastan need eriti volinik Grybauskaitele, kuid ma arvan, kogu kolleegiumile ja sooviksin kinnitada seda, mida te just ütlesite.
Seoses 2009. aastaga saan mina niimoodi aru, et me oleme nüüd teadlikud juhistest mida väljendasid eelarvepädevate institutsioonide mõlemad harud.
Esialgne eelarveprojekt põhineb kindlatel hinnangutel vajaduse kohta saavutada kõik kõnealused prioriteedid, mille suhtes on juba kokku lepitud ja mis meid ees ootavad.
Kahtlemata vajab komisjon nende tulemuste saavutamiseks pidevat head koostööd teiega.
Sooviksin samuti öelda, et hea koostöö on elutähtis ka pikaajaliste väljakutsete, nii institutsiooniliste kui poliitiliste, kontekstis.
Tänan teid väga arutelu eest.
<D>
kirjalikult. - (HU) Suvised loodusõnnetused.
Kliimamuutus on käesoleva suve muutnud suurõnnetuste kataloogiks.
Rekordilised üleujutused, põuad ja metsatulekahjud põhjustasid hävingut kogu Euroopas.
Ungaris hävines põua tõttu märkimisväärne osa maisisaagist ja enam kui 400 hektarit maad langes metsatulekahjude ohvriks, isegi kui meie tuletõrjujad võitlesid oma tööpostil vapralt nii Ungaris kui ka Kreekas.
Nüüd peab EL tegema kõnealustest sündmustest õiged järeldused.
Tahaksin teile meelde tuletada, et nii Kreeka kui ka Sitsiilia suurpõlengute puhul kahtlustatakse süütamist, tahtlikku tulekahju põhjustamist.
On äärmiselt tähtis, et mis tahes süütamisjuhtumi käigus põhjustatud kahju paikades, kus kaitstavad loodusobjektid saavad kahjustada või hävitatakse, ei too kaasa kõnealuste alade ametliku staatuse muutmist.
Kui ametivõime saab üle trumbata meelega mahavisatud sigaretikoniga või kui lubasid, näiteks ehituslubasid, mille taotlemine on keskkonnakaitse põhjustel tagasi lükatud, saab sel viisil omandada, siis varsti on kogu Euroopa leekides.
Euroopa Liit ja tema liikmesriigid peavad erilist tähelepanu pöörama kõnealuste laastatud alade korralikule taastamisele ja ülesehitamisele.
Lõpuks tahaksin tähelepanu juhtida ühele väikesele, kahjuks halduslikule puudusele.
Kui varemalt - enne varajase abi kasutuselevõtmist - oli võimalik saada katastroofiabi vahendeid küllaltki kiiresti, lausa kahe kuu jooksul, siis nüüd võtab see aega peaaegu aasta.
Ma loodan, et liit muudab kõnealust tava ja abi andmist menetletakse taas kord kiiresti.
Jätke meelde: anda abi kiiresti tähendab anda topelt.
<D>
küsimuse esitaja. - (FR) Härra juhataja, härra asepresident, minister, on viimane aeg tähed taas särama panna!
Tahtsin alustada oma sõnavõttu selle Guillaume Apollinaire'i luulereaga sellepärast, et rõhutada kosmosepoliitika taaskäivitamise olulisust Euroopa Parlamendi jaoks.
Euroopa Liit ja selle liikmesriigid on üle kolmekümne aasta koos kosmosepoliitikat rahastanud, koostanud ja välja töötanud.
Kahjuks on see poliitika kaotanud pikkamööda oma sära.
Tõsi, EÜ ja Euroopa Kosmoseagentuuri raamlepingu vastuvõtmisega 2003. aastal sätestati Euroopa kosmosepoliitika alused.
Samuti on tõsi, et 22. mail 2007. aastal toimunud kosmosenõukogu järgis raamlepingu poliitilist järjepidevust.
Ent selle tähe valgus ei ole piisav.
Euroopa sõltumatuse, selle rahvusvahelise rolli, julgeoleku ja õitsengu nimel, tulevad kõik kokku, et teha sellest olulisest poliitikavaldkonnast ületamatu trumpkaart tööstuspoliitika jaoks, mis loob töökohti ja ergutab majanduskasvu; kõrgelennuline poliitika, mis mõjutab kultuuri, majandust ja teadust ning mis tugevneb rahvusvahelises kontekstis ja on oluline vahend ühiskonnale vajalike teadmiste hankimiseks.
Liidu institutsionaalses kolmnurgas - ja tagamaks, et sellest ei saa Bermuda kolmnurk - peab Euroopa Parlament Euroopa kodanike nimel mängima olulist ja suuremat rolli selle poliitika koostamises ja määratlemises.
On viimane aeg tähed taas särama panna.
Nõukogu osales selles toimingus 26. septembril 2008 ja me tahame sellele poliitikale oma märgi jätta.
Muidugi on see sõnavõtt tööstuse, teadusuuringute ja energeetikakomisjoni nimel siin samas vaimus.
Et õiget teed minna, on minu arvates vaja kosmosepoliitika loomisel meeles pidada põhiasju.
Esiteks eelarveküsimus.
Nõuame, et nüüd loodaks eriotstarbeline eelarverida, mis näitaks meie huvi Euroopa kosmosepoliitikasse.
Kosmosetööstus vajab piisavat avaliku sektori tuge, et suurendada oma teadus- ja arendusvõimsust ning lihtsalt kasumis olla.
Rahvusvaheline konkurents on tugev ja karm.
Samas kui Ameerika Ühendriigid, Venemaa, Jaapan ja isegi India suurendavad kosmosetööstuse eelarvet oluliselt ja avaliku sektori tellimusi mitmekordselt, siis meie, eurooplased otsime ikka sobivaid vahendeid oma ambitsioonikate eesmärkide saavutamiseks nagu teised otsivad kaotatud aega.
Järelikult, mis algatusi saab komisjon teha, et suurendada Euroopa kosmosesektori rahastamist ja mitte olla ainult üks osaleja, vaid olulisim osaleja reageeringutes sellele kasvavale üleilmsele nõudlusele kosmosepoliitika kõikides tahkudes algusest lõpuni?
Teine küsimus on strateegilised valikud ühelt poolt Galileo ja EGNOSi ning teiselt polt GMESiga juhtimisprisma kaudu seotud rakenduste jaoks, et luua tõhus selge juhtimisstruktuur, et Euroopa kõik kosmoseprogrammid oleksid tõhusamad.
Viimane küsimus on kosmoseuuringud.
Milline on meie Euroopa kosmosepoliitika pikaajaline tulevikunägemus ja mis on selle eesmärk?
Kauge kosmose uurimisega alustamine on mitme kümnendi projekt ja selleks on vaja nii kaugeleulatuvat plaani kui ka ambitsioonikust.
Praegu on kuulda president Kennedy selle kõne kaja, kus ta suunas ameeriklaste tähelepanu uuele ületamata piirile.
See 21. juulil 1969 pühaks saanud samm oli meie tsivilisatsiooni tehnoloogiaajaloos kahtlemata kõige hämmastavam edukatalüsaator kõikide kosmosega seotud ja isegi igapäevaste tööstusharude jaoks.
Andke meie rahvastekooslusele see pikaajaline eesmärk!
Oleme siin selle pika tee verstaposti juures.
Euroopa on kosmosepoliitika ristteel.
Kosmosega seotud tegutsemis- ja kasutusvaldkondi on nüüdseks mitu korda rohkem.
Kosmos hõlmab erinevaid tegevusvaldkondi teadusest julgeolekuni ja keskkonnakaitsest VKEde arendamiseni.
Mingem kasutajatele lähemale ja suurendagem kogutud andmete rakendatavust ja kvaliteeti!
Saagem kosmoseturu liidriteks!
Meil on tulevaste põlvkondade ees kohustus muuta Euroopa kosmosepoliitika tugevaks ja langetada olulised otsused, et saata orbiidile uus tuleviku-Euroopa, kus tulevased põlvkonnad elada saavad.
Kosmos on meie uus Euroopa piir.
Suur tohutu koguse tühjade lehtedega ajalooraamat on avatud.
Euroopa ei pea olema mitte ainult osaleja, vaid põhitegija.
Seega on viimane aeg tähed taas särama panna!
<D>
komisjoni asepresident. - (IT) Härra juhataja, härra Svoboda, austatud parlamendiliikmed, komisjon ei saa jätta rõõmu tundmata maanteepaketi osas saavutatud kompromissi üle, kuna see võimaldab meil lõpule viia õigusloomeprotsessi, ajal kui veomajandus vajab lihtsaid ja efektiivseid eeskirju ning vabastamist mõttetust bürokraatiast.
Pean ütlema, et otsus, mille vastu võtame, aitab samuti teid ohutumaks muuta, sest arvan, et iga kord, kui rakendame meetmeid transpordisektoris ja eriti maanteeveol, peame alati silmas pidama oma eesmärki vähendada ELi maanteedel kannatanute arvu pooleni.
Eeskirjad, mida parlament vastu võtab, aitavad minu arvates antud eesmärki saavutada.
Oleme samuti rahul, sest tegemist on järjekordse signaaliga, mille Euroopa institutsioonid saadavad kodanikele valimiste eelõhtul ning sellepärast, et õigusloomeprotsessi saab lõpule viia teisel lugemisel, kõigest kaks aastat pärast kolme suure ja keeruka õigusaktide ettepaneku päevakorda esitamist.
Nad on toonud võib-olla kaasa raske arutelu, kuid lõppude lõpuks on jäänud peale institutsiooniline ja terve mõistus, nagu ka poliitiline tahe rahuldada üldiselt kodanike ja transpordisektori nõudmisi.
Sooviksin heita kiiresti pilgu raportitele, mida arutame, et anda vastuseid raportööride esitatud küsimustele.
Alustan juurdepääsuga rahvusvahelisele bussiteenuste turule: vastab tõele, et kabotaaž kujutab endast väga piiratud osa veomajandusest tervikuna, kuid poliitiliselt on see väga tundlik valdkond.
Rahvusvahelist transporti täiendaval moel kasutatuna aitab kabotaaž samuti kaasa võimsuste paremale kasutamisele ning tühisõitude vähenemisele, mis tähendab raskeveokite väiksemat arvu teedel - ning olete teadlikud, kui palju liiklusõnnetusi on seotud suurte veokitega.
Antud määrus täpsustab kabotaažeeskirju, mis kohalduvad - ning viitan siinkohal iseäranis härra Groschi märkusele - terves ELis ühtlustatult ning mittebürokraatlikult, mõjutamata olemasolevat liikmesriikidevahelist koostööd lähtuvalt kokkuleppe artiklist 306.
Lisaks kaotatakse ära ikka veel kehtivad koormavad riiklikud menetlused, et võimaldada transpordiettevõtetel võimalikult hästi ära kasutada kabotaaži võimalusi.
Komisjon jälgib pingsalt maanteeveoturu arenemist ning avaldab 2013. aastal raporti.
Kui antud raportis seda kohaseks peetakse ning kui ausa konkurentsi tingimusi on ühtlustatud, teeb komisjon ettepaneku avada kabotaažturgu edasi.
Komisjon on teinud sellesisulise avalduse, mis saadetakse parlamendi sekretariaati, et see lisada käesoleva arutelu teadetesse.
Antud avaldus avaldatakse samuti Euroopa Liidu Teatajas koos õigusakti ettepanekuga.
Jõuan nüüd proua Ţicău töö juurde autoveo-ettevõtja tegevusalal tegutsemisel täitmisele kuuluvate tingimustega seotud ühiste eeskirjade osas.
Komisjon tervitab uue 12 päeva eeskirja kehtestamist.
Tegemist on spetsiaalse meetmega, mis võtab arvesse teatavat liiki reisijate veo väga konkreetseid tingimusi, mis lubavad kuuest päevast pikemat aega, kuid tavaliselt ei nõua suurt sõidutundide arvu, näiteks koolisõidud, suusapuhkused ja teatud ekskursioonid.
Kinnitan teile, et uus õigusakt näeb samuti ette äärmiselt rangeid meetmeid, nii et ei liiklusohutus ei oleks ohus.
Hetkel on ELis jõus 100 erinevat liiki tegevusluba, mis toob tihti kaasa keeruka ja aeganõudva kontrolli.
Uuest õigusaktist lähtuvalt on ainult üks liik ning üks terves liidus kasutatav ühenduse tegevusloa standardvorm.
Jõuan nüüd kõnealuse teksti juurde: juurdepääs rahvusvahelisele autoveoturule.
Ühel avatumal turul on meil tarvis ühtlustada ettevõtetele antud turul konkureerimiseks kehtestatavaid tingimusi.
See on uue määruse otstarve, mis vahetab välja direktiivi ja samal ajal teeb rangemaks tingimused, mida ettevõtted täitma peavad.
Iga ettevõte peab määrama veokorraldaja, kes vastutab ettevõtte tõhusa juhtimise eest tervikuna.
Lisaks, selleks et vältida nn fiktiivseid ettevõtteid, tuleb pakkuda täiendavaid tagatisi ettevõtete registrijärgse asukoha suhtes.
Lisaks sellele koostatakse uus elektrooniline register, et tõsta riiklike ametiasutuste vahelist infovahetust ning muuta kontrollimehhanisme intelligentsemaks ja tõhusamaks.
Ka see aitab liiklusohutust kindlustada.
Lõpuks saavad täna transpordiettevõtted seadusandjatelt väga selge sõnumi tõsisemate puuduste osas, mis viivad tegevuslubade tühistamiseni, näiteks korduvad sõidumeerikute rikkumise juhtumid.
Tegemist on tegevusega, mida esineb kõikides ELi riikides, kuid rikkumine ei kujuta endas mitte ainult eeskirjade rikkumist, see ohustab samuti Euroopa teedel sõitjate ohutust, kuna on selge, et väsinud juhid ei suuda tekkivatele probleemidele kiiresti reageerida.
Seepärast ütlesingi sõnavõtu alguses, et seadused, mille käesolev täiskogu kohe vastu võtab, annavad komisjoni ja parlamendina tõsise ja olulise panuse meie ühisesse võitlusse, et vähendada järsult liiklusõnnetustes kannatanute arvu.
Sooviksin seetõttu tänada teid valmiduse eest antud seadus nii kiiresti vastu võtta.
Kordan, et tegemist on tugeva signaaliga, mille anname Euroopa kodanikele, näidates uuesti, et parlament - ning ütlen seda mitte kõige vähem sellepärast, et teenisin siin täiskogus 15 aastat - on näidanud suurt operatiivsust ja tõsidust, mille eest ma tänulik on.
<D>
fraktsiooni ALDE nimel. - (NL) Härra president, volinik, daamid ja härrad, lubage mul kõigepealt öelda, et ma väga austan raportööri, härra Cashmani.
Olen teda alati pidanud oluliseks liitlaseks põhiõiguste kaitsmise võitluses.
Seetõttu ei lahkne mu arvamus raportööri omast mitte olemuse ja sisu, vaid strateegia alal.
See võib olla strateegiaks loobuda paarist prioriteedist nõukogu toetuse vastutasuks, kuid kas nõukogu pakub meile piisavalt palju, et me hülgaksime selle, mida me tahame?
Minu meelest mitte ja kuna see nii on, eelistan ma lihtsalt oma seisukohta selgelt väljendada.
ALDE muudatusettepanekutega soovitakse lisada neli prioriteeti, nimelt homofoobia, privaatsus, terroristidevastane poliitika ja põhiõigused, ning romide diskrimineerimine, ja need on praegu neli põhivaldkonda, kus liikmesriigid pidevalt inimõigusi rikuvad.
Põhiõiguste amet oleks pidanud saama valvuriks, kes hoiab liikmesriigid õigel teel, kuid kahjuks ei ole ta seda teha suutnud.
Nii või teisiti on ta juba muutunud hambutuks tiigriks.
Mis minusse puutub, ning kindlasti ka volinik Frattini sõnu äsja kuulates, siis peaks Euroopa Parlament põhiõiguste ameti tähtsaima liitlasena lihtsalt omaenda selged prioriteedid paika seadma.
Päris ausalt, rääkides nõukogu toetusest või kokkuleppest nõukoguga, imestan ma nagunii, kus nõukogu täna on.
Ma kardan seetõttu, et nõustun vägagi raportööriga sisu osas - ma kavatsen oma fraktsiooniga konsulteerida - kuid mul on kahju öelda, et ma ei saa strateegiat toetada.
<D>
kirjalikult. - (PT) Meil on kahju, et raportis ei olda piisavalt selgelt vastu Euroopa Komisjoni toetatavale kaitstud paindlikkuse strateegiale.
See piirdub komisjoni teatises sätestatud põhimõtete asemele teatava leevendava hoolduse pakkumisega.
Selle tulemusena ei hääletanud me tööhõive- ja sotsiaalkomitees üksnes raporti vastu, vaid nõudsime ettepanekute esitamist, mis lükkaksid tagasi kõnealuses teatises vastu võetud kaitstud paindlikkuse lähenemisviisi.
Tegime seda, kuna lähenemisviisi eesmärk on tööturgude ja tööõigust käsitlevate õigusaktide reguleerimise kaotamine, mille tulemus oleks praktikas praeguste lepingutingimuste kaotamine, põhjendamatute vallandamiste liberaliseerimine ja töötajate ebakindluse suurenemine üldiselt.
Ükski leevendav hooldus ei suuda pidada vastu pidevale kollektiivläbirääkimiste nõrgenemisele, ametiühingute mitteväärtustamisele ja alaliste lepingute muutmisele ajutisteks lepinguteks kapitalistliku globaliseerumise ettekäändel.
Suurel demonstratsioonil, mis leidis aset 18. oktoobril Lissabonis ja mille korraldas Portugali töötajate ametiühingute keskliit, ütlesid Portugali töötajad kõnealustele ettepanekutele ei.
Nad tahavad suuremat tööhõivet koos õigustega, mis eeldavad pühendumist tootmisse, suuremasse investeerimisse kõrgekvaliteetsetesse avalikesse teenustesse ja töötajate väärikuse austamisse.
Seetõttu rõhutame meie esitatud ettepanekuid.
Kui need lükatakse tagasi, hääletame raporti vastu, võttes arvesse, et me ei tunnusta kaitstud paindlikkust.
<D>
Komisjoni asepresident. - (DE) Härra juhataja, daamid ja härrad, parem õigusloome on äärmiselt poliitiline projekt.
Eelmise aasta aprillis siin täiskogul toimunud viimasel suuremal arutelul rõhutasin, et me tahame saavutada kahte eesmärki: esiteks, me tahame tõsta kodanike usaldust Euroopa integratsiooni kogu süsteemi vastu, ning teiseks, me peame kehtestama selged ja usaldusväärsed parameetrid Euroopa majanduse jaoks, mis aitaks luua töökohti ja edendada majanduskasvu.
Sellest ajast saadik oleme liikunud hästi edasi.
Küsitluste kohaselt on avalikkuse toetus Euroopa integratsioonile kõrgem, kui see on olnud pikka aega; meie majanduslik positsioon on suuresti paranenud ja paistab suurepärane, ning meie seas valitseb laiapõhjaline konsensus jätkata alustatud suunas, mis põhineb partnerlusel majanduskasvu ja töökohtade loomiseks.
Parem reguleerimine kui osa kõnealusest töökohtade ja majanduskasvu poliitikast, on keskne sammas.
Kuigi üldine poliitiline olukord on praegu väga soosiv, ei tohi me nüüd oma jõupingutusi lõdvendada - me peame kasutama praegust hetke.
Lõppude lõpuks võivad meeleolud taas sama kiiresti muutuda ja me petaksime ennast, kui usuksime, et Euroopa Liidu imidž on juba põhjalikult muutunud.
Inimestel on ikka veel kindlalt peas mõte, et kõik Euroopast tulev on ebaoluline, liialdatud ja tsentralistlik.
Selline süüdistus on kahtlemata liialdatud, kuid oluline on tunnistada, et see on Euroopa avalikkuse arusaam.
Seepärast peame kõvasti tööd tegema, et antud refleksi pareerida.
Me tahame tulemuste Euroopat.
Me tahame Euroopat, mis pakub turvalisust, heaolu ja keskkonnakaitset kõikides elusfäärides.
See peab väljenduma kõikides meie praktilistes otsustes igas poliitikavaldkonnas, kas siis kemikaaliseaduses, farmaatsiasektoris, infotehnoloogias või põllumajanduses.
Ühes ärge eksige: parem õigusloome ei ole imidži parandamise kampaania.
Me oleme täielikult läbi vaadanud meie poliitika tegemise stiili ning viisi, kuidas me valmistame õigusakte ette ja neid üle vaatame.
Ma ütlen veel kord: paremat õigusloomet ei tohi käsitleda isoleerituna, vaid osana üldisest strateegiast, täiesti uuesti suunast Euroopa poliitikas.
Minevikus on tehtud sarnaseid katseid, kuid käesoleval projektil, millest me täna räägime, on kaks spetsiifilist tunnusjoont: selle ulatus ja järjepidevus.
Minevikus oleme keskendunud ajutistele kohandustele.
Nüüd aga laiendasime "parema õigusloome” ulatust, et see hõlmaks kogu Euroopa õigusloomemenetlust alates õigusakti vajalikkuse hindamisest koos range subsidiaarsuse kontrolliga, laiaulatuslikust konsulteerimisest sidusrühmadega ning majandus-, sotsiaal- ja keskkonnapoliitika mõjude hindamisest kuni ühenduse õiguse parima võimaliku kohaldamise ja rakendamiseni välja.
Parem õigusloome mitte üksnes ei seondu uute algatustega: me tegeleme praegu ka olemasoleva ühenduse õigustiku tervikliku läbivaatamisega, et teha kindlaks, kus ja kuidas seda saab lihtsustada ja ajakohastada.
Teine uus aspekt on järjepidevus, mida me käesoleva lähenemisviisi puhul taotleme.
Tegemist ei ole ainulaadse kampaaniaga; nagu mõned raportöörid on juba öelnud, tegemist on samaaegselt sügava ja kaugeleulatuva protsessiga, millega tegeldakse järjepidevalt.
Kõik esitatud algatused, mida seadusandlik võim ei ole vastu võtnud, vaadatakse regulaarselt üle ning vajadusel tühistatakse.
Praegu on käimas üks selline läbivaatamine, et vaadata üle 2008. aasta tööprogramm.
Meie lihtsustamise programm jätkub ka 2007. ja 2008. aastal ja me kavatseme selle käigus esitada hulgaliselt uusi algatusi.
Tulemuseks on kõikide Euroopa Liidu õigusloomevaldkondade järkjärguline katmine.
Me kasutame kõiki enda käsutuses olevaid meetodeid, nagu Giuseppe Gargani seda oma raportis rõhutas ja toetas.
Pooled lihtsustamise programmiga ettenähtud algatused on juba edukalt lõpule viidud ja me jätkame kõnealust tööd kuni 2009. aastani.
See toob kaasa otsese ja tõelise kasu ettevõtjatele, ametivõimudele ja eraisikutele.
Eesmärk on saavutada olukord, kus meie õigusaktid on igas olukorras selged, kõikehõlmavad ja kasutajasõbralikud ning võtavad arvesse ka tehnoloogilist arengut.
Kvaliteedikontrolli ja mõju hindamise eesmärgil asutasime mõju hindamise komitee, mis tegutseb sõltumatult asjaomastest komisjoni talitusest ning kelle töö on juba praegu väga kasulik.
Olen äärmiselt tänulik Katalin Lévaile tema raportis avaldatud täieliku toetuse eest kõnealusele organile.
Tahaksin siiski kõigile täiesti selgeks teha, et me oleme võtnud endale ülesandeks kõnealuse süsteemi järgmisel aastal läbi vaadata, ning et vajadusel astume selle läbivaatamise järelduste põhjal vajalikke samme.
Tahaksin seda rõhutada Bert Doorni tõstatatud oluliste punktide valguses.
Üks selle aasta peamisi prioriteete on vähendada ettevõtete jaoks ELi eeskirjadest tulenevat halduskoormust.
Sel eesmärgil oleme juba esitanud 10 kiirmeedet ning tänu Euroopa Parlamendi poolsele kohesele toetusele rakendatakse neist kahte juba edukalt.
Sellele järgnevad täiendavad ettepanekud.
Praegu teostame järelevalvet 10 peamise majandussektori halduskoormuse üle, mis praktikas hõlmab umbes 85% Euroopa kogumajandusest.
See peaks võimaldama teha kindlaks halduskoormuse vähendamise võimalikku ulatust.
Eesmärk on - nagu juba sedastatud - vähendada halduskulusid 25% võrra aastaks 2012.
Ma toetan täielikult Bert Doorni seisukohta.
Loomulikult on tähtis tagada, et vähendades ühes valdkonnas halduskoormust, ei tekiks uute õigusaktidega mujal uusi koormusi.
See on väga oluline punkt ja ma olen Euroopa Parlamendile äärmiselt tänulik sellele tähelepanu juhtimise eest.
Loodan, et enne selle aasta lõppu kehtestavad liikmesriigid samavõrd ambitsioonikad eesmärgid, sest kõnealune projekt saab olla edukas vaid siis, kui seda järgitakse ühiselt Euroopa ja riikide tasandil.
Loomulikult on sidusrühmadel kõnealuses projektis etendada väga oluline rolli ja me vajame nende toetust.
Sellepärast moodustatakse kõrgetasemeline sõltumatu ekspertrühm, mis esindab väikeseid ja keskmise suurusega ettevõtteid, tarbijaid ning keskkonnaorganisatsioone, kelle ülesanne on nõustada komisjoni seoses võimalike vähendamismeetmetega.
Komisjon on äärmisel tänulik, nagu ka mina, Euroopa Parlamendile tema laialdase toetuse eest, mida väljendatakse täna arutlusel olevates raportites.
Komisjon on eriti rahul, et Katalin Lévai raportis nõutakse, et nõukogu ja Euroopa Parlament peaksid teostama süstemaatilist mõjude hindamist komisjoni ettepanekute suuremate muutmiste osas.
Me jõudsime selles kokkuleppele juba 2005. aasta novembris ühiste institutsioonidevaheliste lähenemisviiside puhul.
Komisjon tahaks samuti paluda nõukogul ja Euroopa Parlamendil toetada Bert Doorni esitatud ettepanekut ning kohandada rohkem nende töömeetodeid, et teatavaid ülesandeid seoses õigusaktide lihtsustamisega saaks kiiresti ellu viia.
Lõppude lõpuks ei aita meid see, kui projektid jäävad poolele teele pidama.
Seoses eri vahenditega - mis Manuel Medina Ortega raportis olid kokku võetud kui soovituslik õigus - soovib komisjon rõhutada, et klassikalised õigusaktid ei ole alati kõige sobivam lahendus.
Tahaksin veel kord rõhutada põhimõtet, et seadusi tuleks vastu võtta üksnes absoluutse vajaduse korral.
Meil on olemas muud vahendid, mille kohaldamine on selgelt reguleeritud ühenduse aluslepingutega, ning lisaks need, mis täidavad üksnes teedrajavat ülesannet tulevaste õigusaktide jaoks.
Kogu komisjoni nimel võin teile tõesti lubada, et kõikide vahenditega, mida me kohaldame, austame me täielikult Euroopa Parlamendi õigusi ja hoiame teda täielikult kursis institutsioonidevahelise vastastikuse austuse huvides.
Lubage mul lõpetada, korrates, mida president Barroso nimetas eelmise aasta aprilli täiskogul aluspõhimõtteks.
Euroopa õigusloome on tõepoolest ainulaadne ja Euroopa Liitu defineeriv tunnusjoon, sest me oleme õiguslik ühendus.
Euroopa integratsioon põhineb õigusel.
Vaid õigus saab tagada vabadused, mida tänane Euroopa naudib, ning vaid õigus saab pakkuda usaldusväärsete ja õiglaste parameetritega majandust.
Euroopa kodanikel on õigus oodata mitte üksnes paremat õigusloomet, vaid parimat õigusloomet, mida on inimlikult võimalik pakkuda.
<D>
Iga aasta müüakse ainuüksi ELis hinnanguliselt 9,3 miljonit tonni elektri- ja elektroonikaseadmeid, millest suurima osa moodustavad suured kodumasinad ning infotehnoloogia- ja telekommunikatsiooniseadmed.
Kuna turg jätkab kasvamist ja uuendustsüklid muutuvad veelgi lühemaks, kiireneb seadmete väljavahetamine, muutes elektri- ja elektroonikaseadmete jäätmed kõige kiiremini kasvavaks jäätmevooks.
Hinnanguliselt suurenevad elektri- ja elektroonikaseadmete jäätmed 2020. aastaks 12,3 miljoni tonnini.
Uuesti sõnastatud direktiivi vajalikkuse põhipunktid on järgmised:
avatud rakendusala;
ohtlike ainete kasutamise piiramist käsitleva direktiivi ja REACHi eristamine;
erandi tegemise kriteeriumide muutmine;
kriteeriumid erandi kestuse/ajapikenduse otsustamiseks;
edaspidi piirangute puhul kaasotsustamine komiteemenetluse asemel;
konkreetsed sätted nanomaterjalide kohta.
Mul on hea meel, et kokkulepe saavutati esimesel lugemisel.
Hääletasin raporti poolt, kuna uus ettepanek võtta vastu direktiiv on lihtsam ja annab tootjatele lihtsama vahendi toodete liigitamiseks direktiivis ettenähtud kategooriatesse.
Samuti arvestatakse selles tervise ja keskkonnakaitsega seotud sotsiomajanduslikku mõju erandi tegemise kriteeriumide muutmisel.
<D>
(PL) Härra president, Lissaboni strateegia eesmärke selgitati kaheksa aastat tagasi.
Lissaboni strateegia prioriteediks oli tagada, et Euroopa areng oleks kiirem kui Ameerika Ühendriikide oma ja et samal ajal ka säästvat tööhõivet suurendataks.
Ebaõnnestumine mõlemas tegevuses on tõestatud.
Näiteks erinevad Lissaboni strateegia ja ühise põllumajanduspoliitika rakendamine teineteisest täielikult.
Üheks selliseks näiteks on veel suhkruturu reform.
Paljudel juhtudel on Euroopa Komisjon surunud reforme edasi ilma vastavat sotsiaalset olukorda kaalutlemata.
Näiteks võib siinkohal tuua Poolas, Lublinis asuva suhkrutehase juhtumi.
Vastupidiselt liidu sätetele kavatsetakse koondada kõik töötajad, maha lammutada kõik hooned ja jätta kaasaegsed seadmed kasutuna seisma.
Samuti kavatsetakse jätta kõik piirkonna põllumehed ilma oma elatisest.
Ühekordne kompensatsioon ei lahenda tööhõiveprobleemi.
Selline tegevus on vastuolus Lissaboni strateegias kindlaksmääratud eesmärkidega.
Sellised naeruväärsed meetmed ei too meid kindlasti lähemale selle strateegia eesmärkide saavutamisele.
<D>
Härra juhataja, ELil jääb puudu 70% puuvilla.
Seetõttu peaks sektor rohkem abi saada.
See aitaks arendada ka kogu tööstusharu, puuvillakasvatusest kuni kangaste ja rõivaste valmistamiseni.
Selle asemel vähenevad kvootide ja ühisvastutusmaksude mõjul tootmine, põllumajandustootjate sissetulek ja tööhõive.
Tänu tootmismahu osalisele lahtisidumisele 65% juures on seda langust olnud pärast viimast ühise põllumajanduspoliitika reformi teravamalt tunda.
Kreekas langes toodang aasta möödudes pärast uue ühisturu turukorralduse (CMO) rakendamist puuvillasektoris 20% võrra, ja Hispaanias rohkem kui 50%.
Kreekas on kadunud 11% väike- ja keskmise suurusega talumajapidamistest; Hispaanias on see arv 25%.
Üsna palju lõugutamistehastest ei ole elujõulised ja neid ähvardab sulgemine, ja palju töökohti on kadunud.
Tootmiskulude suurenemine peaks olema kooskõlas abi suurendamisega, mida selle asemel on hoopis vähendatud.
Vaatamata raportis sisalduvatele positiivsetele ettepanekutele ei lahenda Gklavakise soovitused probleemi; see kiidab heaks komisjoni ettepaneku.
Me ei ole nõus kvootide vähendamisega Kreekas, selleks et suurendada seotud abi hektari kohta.
See põhjustab veel suurema hulga väikeste ja keskmiste puuvillakasvatajate kadumise.
Nendele probleemidele konkreetse lahenduse leidmisel ei saa kellegi teise peale loota.
<D>
kirjalikult. - On palju juhtumeid, kus inimõiguste kaitsjate perekonnaliikmed (abikaasad, lapsed, vanemad) seisavad ise silmitsi inimõiguste rikkumistega, sealhulgas tapmised, tapmisähvardused, inimröövid, omavolilised arreteerimised, halvustamine, töökoha kaotus ning muud ahistamise ja hirmutamise meetmed.
Need meetmed tekitavad kogukonnas hirmu õhkkonna ja takistavad nende seaduspärast tööd.
Nende perekondade toetamine peab minema kaugemale viisade väljastamisest hädaolukordades.
Selliste perekondade lühiajalisi ega pikaajalisi vajadusi ei ole piisavalt käsitletud.
Mõnikord on inimõiguste kaitsjate makstav hind väga kõrge.
Kinnipidamine, mõnikord mõrv, põhjustab valu ja toimetulekuprobleeme neile ja nende perekondadele.
Meie kohustus on neid aidata.
ELi poliitika ja vahendid peaksid oluliselt käsitlema nende perekondade raskusi nende endi riikides.
Tõhusad strateegiad peaksid pakkuma tõelist toetust ja aitama sellistel peredel leida lahendusi oma probleemidele, pakkudes tõhusat abi, sealhulgas moraalne toetus, elukoht, abi taasintegreerumisel ühiskonda, töökohtade otsimine ja kriisifondid.
Selline lähenemisviis tõkestab julmad meetmed, mida kasutatakse perekondade puhul, et vältida kaitsjate töö jätkamist ja parandada inimõigustealaste kampaaniate tõhusust.
<D>
fraktsiooni IND/DEM nimel. - Härra juhataja, "Venemaa on mõistatusse mässitud mõistatus,” ütles kord Churchill.
Euroopa Liit on leppinud kokku selles, mida ta Venemaalt tahab.
Küsimus on, kui kiiresti?
Saksamaa ignoreerib energiaküsimuses Poola ja Leedu nõudmisi.
Nord Stream, Depal - tundub nagu kõik gaasitorud Venemaalt läbivad Kesk-Euroopa riike.
See ei ole oopiumiunenägu, nagu ütles perestroikalane Gorbatšov.
The Economist tunnistab, et Balti gaasitoru kavandati salajas.
Leedu nõudmised kindlamate energiat puudutavate tingimuste osas tunduvad asjakohased.
Paljud eurokraadid vahutasid sellepärast, süvendades arvamust neurootilistest postkommunistlikest riikidest.
Teisest küljest ähvardab Saksamaa majandusminister, et tema riik ei lase ELi komisjonil Brüsseli tagaruumides otsuseid dikteerida.
Kindlasti ei pidanud ta silmas inimõigusi, ma usun.
Idapartnerluse algatus, mille pakkusid välja Poola ja Rootsi võib olla erakordne.
Julgus on hea, kuid mõistus on parem.
Partnerlus ELi ja Venemaa vahel ei ole lihtne.
See ei ole edukas ilma Poolata, kellel on Venemaaga maismaa-, vee- ja õhupiir.
See on midagi, mida mõlemad pooled peavad arvestama, eriti praegu, kui lammutati Lissaboni lepe ja selle varisevad kivid kahjustada kõike, mis ette jääb.
Head resolutsioonid on kasutud ettevõtmised, kui nad häirivad iseseisvaid rahvaid.
"Ehk on olemas võti Venemaale.
See võti on Venemaa riiklik huvi,” lisas Churchill.
Arvamus, et "Venemaal pole midagi võimatut peale reformi”, ei tundu enam tõele vastavat.
Ükskõik, milline on lähenemine EL peab tegema koostööd Venemaaga ja vastupidi.
<D>
fraktsiooni GUE/NGL nimel. - (FR) Härra juhataja, volinik, kaheksa aastat tagasi avaldas komisjon aruande, mis oli ette nähtud 1994. aasta direktiiviga Euroopa töönõukogude kohta, milles tunnistati, et selle kohaldamine näib käesoleval ajal - ma tsiteerin - "garanteerivat ainult rahvusvahelise konsulteerimise ja teavitamise väga madala taseme".
Raportis tehti järeldus, ja ma tsiteerin jälle, et "direktiivi võimalikku läbivaatamist peetakse käesoleval hetkel vajalikuks".
See oli kaheksa aastat tagasi.
Neli aastat möödus ja mitte midagi ei juhtunud.
2004. aastal algatas komisjon lõpuks sidusrühmadega konsulteerimise esimese etapi.
Seejärel kulus veel neli aastat, ehkki kõikide poolte seisukohad olid hästi teada ja polnud muutunud.
Tööandjate organisatsioonide arvates on direktiivi igasugune läbivaatamine mõttetu, samas leiavad ametiühingud, et see on eluliselt oluline.
Ma peaksin lisama, et komisjon ise tunnistas, et 2006. aastal oli ainult kolmandik ettevõtetest sellise nõukogu loonud, et 20%ga Euroopa olemasolevatest töönõukogudest konsulteeriti üksnes pärast juhtimisotsuse avalikustamist ja et 30%ga ei konsulteeritud üldse.
Selle aja jooksul kasvas ühinemiste, ümberkorraldamiste ja ümberpaigutamiste arv plahvatuslikult.
Täna ärkame sellest põhjendamatust talveunest.
Mõned ettepanekud on laual.
Need on kahtlemata nii arglikud, et BusinessEurope, mis oli läbivaatamise vastu, on äärmiselt rõõmus, et ettepanekud on organisatsiooni sõnul pigem inspireerivad kui ettekirjutavad, kuid vähemalt võib arutelu alata.
Pall on nüüd parlamendi väljakupoolel, ja parlament ei pea nullist alustama.
Ma tuletaksin meelde, et 2001. aastal saavutas meie kolleeg PPE fraktsioonist, härra Menrad, sellesisulise raporti heakskiitmise.
Direktiivi jõustamiseks vajalike nõuete seas märkis raport ära ka - ma tsiteerin - "asjakohased sanktsioonid riiklikul ja Euroopa tasandil direktiivi mittetäitmise eest" - konkreetsed ja karmid karistused-, õiguse peatada juhtimisotsuse täitmine töövõtjate esindajate taotlusel, ja ametiühingute tugevama rolli.
Meie fraktsioon toetab fraktsiooni PPE vanas raportis tehtud ettepanekute, mida pooldas 2001. aastal parlamendi enamus, uut menetlust, ja soovitab nende osas konkreetsem olla, eriti kahe punkti puhul.
Esiteks, Euroopa töönõukogud peavad saama juurdepääsu strateegilisele teabele kontserni kohta, nii et konsulteerimine poleks ainult pelk formaalsus, ja kõigepealt peavad nad saama õiguse peatada mis tahes ümberkorraldamiskava: mitte ainult tähtaja tagasilükkamise osas, vaid nii, et nad saaksid läbi viia omapoolse hindamise, esitada omapoolsed ettepanekud ja osaleda tegelikel läbirääkimistel.
Meie käsutuses on vaid piiratud aeg.
Parlamendi käesoleva koosseisu ametiaja lõpp läheneb.
Ma arvan, et tõe hetk on saabunud.
<D>
(RO) Euroopa koolid on Euroopas tunnustatud kui noortele inimestele kvaliteetset haridust andvad asutused.
1953. aastal ütles Jean Monnet, et nende koolide eesmärk on ühendada Euroopa lapsed sõltumata nende rahvusest ning süstida neisse euroopalikku vaimsust ja kuhugi kuulumise tunnet, et nad saaksid lõpptulemusena luua ühtse ja jõuka Euroopa.
Nende koolide reformimisel tuleb arvesse võtta järgmisi olulisi küsimusi.
Kõik Euroopa Liidu 23 ametlikku keelt peavad olema nendes koolides esindatud ning lastel peaks olema võimalik rääkida oma emakeeles.
Kahjuks on veel selliseid Euroopa Liidu ametlikke keeli, mida ei kõnelda mitte üheski Euroopa koolis.
Peale selle on Euroopa koolide üks eesmärk soodustada lasterühmade sisemist ühtsust, ühendada neid ja arendada sallivust ja suhtlusvalmidust.
Seetõttu usun, et laste jagamine kolme kategooriasse ei ole mõistlik.
Need, kes paigutatakse viimasesse kategooriasse nimega "ülejäänud”, saavad Euroopa koolis käia üksnes siis, kui pärast Euroopa Liidu ametnike laste vastuvõtmist on veel vabu kohti.
Selline kategoriseerimine on diskrimineeriv ning ma teen ettepaneku jätta see Euroopa koolide põhikirjast välja.
<D>
kirjalikult. - (PL) Tervitan fakti, et Euroopa Parlament on vastu võtnud uue direktiivi pestitsiidide tootmise ja kasutamise kohta.
Direktiiv karmistab tingimusi, mille alusel võib taimekaitsevahendite tootmiseks kasutatavate keemiliste ainete kaubandus olla lubatud.
Tulemus on Euroopa Liidu kodanikele kasulik, eriti seoses nende elu ja tervisega.
Lisaks täpsustab direktiiv juhtumid, mil on pihustamine õhust lubatud.
Samuti soovitab see alandada kasutatava pestitsiidi kogust ning seab esikohale mittekeemilised alternatiivid.
Proua Belohorská raport on väärt toetamist juba väga laialdase kui ka ajakohase sätete reguleerimisala tõttu.
Pole kahtlust, et Euroopa Liidu kodanikud ei soovi enam igapäevaselt mürkainetega kokku puutuda ning ei soovi tarbida reostatud tooteid.
Samuti ei soovi meie kodanikud olla mõjutatud kantserogeensetest või mürgistest ainetest või ainetest, mille on endokriinsüsteemi häirivad omadused.
Vastuseks nendele selgetele Euroopa ühiskonna ootustele oli samuti kohane toetada pestitsiidide kasutamise keeldu avalikel maa- ja linnaaladel.
Pestitsiidide kasutamine tuleks keelustada aladel, mis ümbritsevad võõrastemaju, sanatooriume, rehabilitatsioonikeskuseid, kliinikuid ja haiglaid.
Selline keeld peaks laienema ka parkidele, avalikele aedadele, spordi ja vabaaja veetmise aladele, kooli aladele, laste mänguväljakutele ning sarnastele kohtadele.
<D>
Proua juhataja, soovin teha kaks märkust, ühe seoses menetlusega ja teise seoses hääletusnimekirjaga.
Seoses hääletusnimekirjaga: esiteks ei mainitud lõiget 3; teiseks ma arvan, et peaksime uuesti vaatama, mis juhtus muudatusettepanekutega nr 52 ja nr 51.
Kui te seda vaatate, siis on nr 51 selgelt originaaltekstile lähim ning esimesena oleks pidanud hääletama just seda.
Nr 52 on kaugeim ning seda oleks pidanud hääletama teisena.
Paluksin, et istungi juhataja seda jälgiks, sest toimima oleks pidanud just selliselt.
Seega sooviksin ma seoses nende menetluslike küsimustega mõningaid selgitusi.
Teiseks, seoses nende poliitikaga - see oli esimene tõeline kliimamuutuste alane hääletus.
See ei olnud esimene õigusakt - mis tuleb - kuid Euroopa Komisjoni toetatud 2012. aasta tähtaja mittetoetamisega, arvan, et fraktsioon ALDE ning fraktsioon PPE-DE kukkusid selles kojas esimesest kliimamuutuste alasest katsest läbi ning väljaspool asuvad inimesed vaatavad täna siin toimunut ning imestavad, kas me ikkagi suhtume märtsis võetud kohustusse alandada CO2 taset tõsiselt.
Räägime, et Euroopa on keskkonna Euroopa.
Kui see peaks kunagi juhtuma, peame seda kajastama ka õigusaktides.
<D>
(SK) Tänan teid, hr president, daamid ja härrad, meie tänane istung lõpetab ühe kõige olulisema ELi eesistumisperioodi viimase kümne aasta jooksul.
Need kuus kuud pole olnud poliitikas tüüpilised, kuna eesistujariik on püüelnud ELi liikmesriikide kooskõlastamise poole.
Väga eduka Saksamaa eesistumisperioodi järel, mis viis edukalt lõpule põhiseaduse arutelu, korraldas eesistujariik Portugal edukalt nn Lissaboni lepingu allkirjastamise.
Nagu ka varasematel aegadel, kui Portugal läks ajalukku uute maade avastaja ja asustajana, nii mäletab Euroopa nüüdisajalugu Portugali uue ajaloo rajajana Euroopa Liidu raames.
Ma usun, et Euroopa Parlamendi positsioon muutub selle lepingu kontekstis palju tähtsamaks kui seni.
Lisaks sellele põhidokumendile tuleb Portugali eesistumisperioodi kiita ka Euroopa Liidu ja Brasiilia tippkohtumise ning hiljuti toimunud Euroopa Liidu ja Aafrika tippkohtumise eest.
Mõlemad nimetatud tippkohtumised on rajanud tugeva aluse tulevaste eesistujariikide tegevusele ning Euroopa Liidu mõju suurendamisele nendes maailmaosades.
Hr president, tahan teid teie püüdluste eest tänada ning soovida teile häid jõule.
<D>
- Härra juhataja, eile pidasime minu kodulinnas Birminghamis autokriisi tippkohtumise.
Mul on kahju, et ma ei saanud osaleda, sest alustasin tööd autotööstuses 40 aastat tagasi.
Olen mitu kriisi üle elanud, aga mitte midagi sellist.
Kunagi pole olnud olukorda, mil müük on nii kiirelt kokku kukkunud.
Soovin öelda oma rohelisi esindavatele kolleegidele, et kui nad lähevad ja vaatavad müümata autosid, siis nad näevad, et väiksemad, kergemad ja rohelisemad mudelid on laos seisvate autode hulgas ülekaalus.
See ei ole ärimudelite läbikukkumine: see on kogu majandussüsteemi läbikukkumine.
Ühe hinnangu kohaselt meie tippkohtumiselt - Birminghami ärikooli professorilt David Baileylt - on ligikaudu 300 000 tarbija autolaenutaotlus viimase kuue kuu jooksul Ühendkuningriigis tagasi lükatud.
Mõne puhul neist oleks see nagunii tagasi lükatud, aga selline näeb välja meie praegune olukord.
Seoses mõne teemaga, millest oleme kõnelenud, nõustun ma täielikult sellega, mida Stephen Hughes ütles Nissani kohta, ning ta teab neid väga hästi, saame astuda samme riigi ja Euroopa tasandil, et aidata tööstus sel viisil ümber kujundada.
Palju parem on aidata tööstusel hoida põhitöötajaid palgal ja neid ümber õpetada, kui lasta neil minna ja nad hiljem uuesti tööle võtta.
Meil on motivatsioon investeerida sellistesse uutesse autodesse, mida proua Harms ja teised soovivad.
Asjaolu, et rohelised räägivad elektriautodest kui lahendusest, näitab vaid seda, kui kaugel nad tegelikust maailmast asuvad - need on 10 või rohkema aasta tagused teemad, ning me kõik teame seda.
Probleem on tegelikult ostjate ja nõudluse taastamine majanduses.
Peame tegelema krediidiga; peame aitama avalik-õiguslikud ostjad tagasi turule, et nad ostaksid keskkonnasäästlikke busse, veokeid ja autosid - lõppude lõpuks järgneksid selle kaudu teised asjad.
Me ei taha ettevõtete vahelist konkurentsirallit.
Härra Vondra teatas täiesti selgelt, et see on ühtne turg, ning me ei soovi siin konkurentsitegevust.
Ent eelkõige peame kindlalt reageerima asjaolule, et automüüjad peavad olema valmis autosid müüma ja hooldama.
Minu viimane sõnum on teile, lugupeetud volinik, ning te rääkisite ennem sellest, et proua Kroes töötab selle kallal: palun öelge proua Kroesile, et ta võtaks tagasi selle täiesti soovimatu ja destabiliseeriva ettepaneku muuta tervet vahendajalepingute struktuuri.
Mitte keegi ei ole seda palunud ning meie ei soovi seda.
<D>
(IT) Hr juhataja, daamid ja härrad, energiahindade trend kägistab majandust ja nõrgendab perede ostujõudu, kes näevad energiaarvete järeleandmatut tõusu.
Selles uues kontekstis on ilmselge side energiahindade ja välispoliitika vahel ning seega ka tootjariikide suurem poliitiline mõju.
Euroopa peab selgelt järgima lühiajalist strateegiat, mis põhineb taastuvenergiaallikate kasutamise kiirendamisel, uute meetodite edendamisel ja otsimisel loodusliku, puhta energia kasutuselevõtmiseks ja uute torustike ehitamiseks.
Seetõttu on oluline suurendada oma nafta- ja gaasireserve.
Kõik see ei ole piisav; vaja on uusi algatusi.
Ma rõhutaksin peaminister Berlusconi poolt mõni nädal tagasi esitatud kahte ettepanekut: kõikide energiat ostvate riikide kokkutulek ja seega maksimumhinna kehtestamine; ning põhiplaani käivitamine tuumaelektrijaamade kohta.
Kas komisjon saab vastata neile kahele ettepanekule, volinik?
Kui te selgitate selle strateegiaid erineva tuleviku kujundamiseks tarnete osas, kas te saate meile öelda, niivõrd kui te teate, kas finantsspekulatsioon toimub ja mida komisjon kavatseb selles osas teha?
<D>
Igal aastal tapetakse ja transporditakse kogu Euroopas sadu miljoneid loomi - sigu, lehmi, lambaid, kanu, hobuseid ja teisi loomi.
Lisaks sellele tapetakse 25 miljonit karuslooma.
See põhjustab loomadele tohutut piina.
Loomulikult oleks parim lahendus neid üldsegi mitte süüa ning loomade karusnahast tooteid mitte kanda.
Käesolev määrus ei käi siiski selle kohta, vaid puudutab seda, kuidas saaksime vähendada tapamajades loomadele tekitatavaid kannatusi.
Komisjoni ettepanek on samm edasi, kuid seda tuleb mitmetes punktides rangemaks muuta.
Keskkonna-, rahvatervise- ja toiduohutuse komisjonis hääletasime minu arvamuse küsimuses, milles nõuame muuseas lühemaid transpordiaegu ja ootejärjekordi tapamajades, investeeringuid liikuvatesse tapamajadesse, et see määrus hõlmaks ka karusloomi, et liikmesriigid saaks minna siit edasi ning kehtestada rangemad sätted ning et loomade heaolu inspektorid ja ettepanekukohased riiklikud tugikeskused loomade heaolu küsimuses oleks sõltumatud ja neile antaks suuremad volitused.
Rahuldust pakub see, et põllumajanduse ja maaelu arengu komisjon toetab meie ettepanekut liikuvatest tapamajadest ja karusloomade määrusesse kaasamisest.
Kuid mind teevad murelikuks mitmed teised muudatusettepanekud, mille see komisjon ja parlamendi üksikliikmed on esitanud.
Kahjuks on põllumajanduse ja maaelu arengu komisjon kustutanud täielikult ettepanekud tapamajadesse transportimise ajalistest piirangutest ja ooteajast tapamajades.
Palun hääletage 125. muudatusettepaneku poolt, mille esitas Euroopa Ühendatud Vasakpoolsete / Põhjamaade Roheliste Vasakpoolsete liitfraktsioon, et saaksime need nõuded taastada.
Ühtlasi ei mõista ma seda, miks põllumajanduse ja maaelu arengu komisjon soovib kustutada ettepaneku loomade heaolu riiklike tugikeskuste loomise kohta.
Ühtlasi on äärmiselt oluline võimaldada liikmesriikidel võtta ette edasisi samme ning omada siinkohal esitatutest ambitsioonikamaid sätteid.
Soovitan tungivalt hääletada 124. muudatusettepaneku poolt.
Lõpetuseks väljendan oma äärmist muret selle üle, et põllumajanduse ja maaelu arengu komisjon ei soovi võimaldada neil liikmesriikidel, kus on hetkel uimastamata tapmine täiesti keelatud, seda keeldu säilitada.
Sellised on asjalood näiteks minu kodumaal Rootsis.
Meil on leitud tasakaal usutraditsioonide ja loomade heaolu vahel ning enamik inimesi on sellega rahul.
Palun hääletage raportööri esitatud 28. muudatusettepaneku vastu.
<D>
nõukogu eesistuja. - (FR) Härra juhataja, tänan teid lahkete sõnade eest.
Muidugi teen ma teile ja komisjoni asepresidendile Jacques Barrot'le omapoolse komplimendi Euroopale pühendumise eest.
Härra Coelho, daamid ja härrad, Schengeni süsteemi ümberkujundamine on vajalik selleks, et töötada välja uued funktsioonid, mida kuritegude ärahoidmiseks ja piirikontrolliks tulevikus vaja on.
Härra Coelho, eesistujariigi Portugali algatusel välja töötatud süsteem SISone4ALL on õnnestunud kompromiss, mis võimaldas hõlmata 2004. aastal ühinenud liikmesriike ja mis veelgi olulisem, tõi kaasa kontrolli kaotamise maismaa sisepiiridel detsembris ja õhupiiridel märtsis.
Me kõik olime liigutatud, kui nägime viimase raudse eesriide langemist, kui nägime Slovakkia ja Austria ministreid sümboolselt langetamas puidust barjääri Bergi-Petržalka piiripunktis Viinist ida pool.
Ma arvan, et see on tore hetk kõikide ustavate Euroopa toetajate jaoks, kui me teame, et meil on 3,6 miljoni ruutkilomeetri suurune ala, kus saab vabalt liikuda.
See on suurim selline ala maailmas, kuigi, nagu te teate, selle suure vabadusega kaasneb vajadus elektroonilise süsteemi järele, mis võimaldab meil tuvastada kuriteos kahtlustatavaid isikuid ning ajada võltsdokumentide ja varastatud passide jälgi, rakendades samal ajal isikuvabaduste tagamiseks rangeid andmekaitse-eeskirju.
Ma tahaksin seda punkti rõhutada.
Ent nagu te täiesti õigesti ütlesite, ei võimalda praegune süsteem kasutada nüüdisaegset tehnoloogiat, isegi kui see vastab andmekaitse aluspõhimõtetele ja eriti proportsionaalsuse põhimõttele.
Kuidas saab politsei teha tõhusat tööd, kui keskandmebaas ei võimalda parajasti vaadata tagaotsitavate kurjategijate digifotosid, et neid kindlalt tuvastada?
Seetõttu tuleb Schengen II või SIS II infosüsteemi eesmärgist kinni pidada; nagu te arusaadavalt selgitasite, on see meie arutelu tegelik küsimus.
Härra juhataja, ma sooviksin nõukogu nimel tänada asepresidenti härra Barrot'd, kes nõustus uue volituse alusel jätkama uue SISi keskandmebaasi arengu jälgimist lisaks riiklike andmebaasidega ühendamisele.
Ma sooviksin tänada teda selle eest, et ta isiklikult selles projektis osaleb.
Nende õigusaktide projektides, mille üle teil palutakse homme hääletada, esitatakse liikmesriikide ja komisjoni vastutuse selgem jaotus igal etapil - seoses projekti väljatöötamise, lõpliku katsetamise, vaheetapi, vahelüliga või lõpliku migreerimisega ühest süsteemist teise - ja selle eesmärk on luua üldine tasakaal liikmesriikide kohustuste ja komisjoni vastutusvaldkondade vahel.
Ma sooviksin eriti tänada härra Coelhot, kes on koos oma kolleegidega kodanike õiguste, justiits- ja siseasjade komisjonist töötanud selle olulise projekti kallal kiiresti, tõhusalt ja loominguliselt.
Ma paluksin tal anda minu tänusõnad edasi ka parlamendikomisjoni esimehele härra Deprezile.
Härra Coelho on innustanud tänaseks istungiks vajalikke tekste toetama ja need tekstid sisaldavad teie, härra Coelho tehtud ettepanekuid.
Euroopa Parlamendi toetus võimaldab meil alustada uut etappi üleminekul SIS II-le nüüd, õigel ajal, enne komisjoni praeguse, ad hoc volituse lõppemist, see peaks - ma täpsustaksin - lõppema 31. detsembril.
Ma tahaksin lihtsalt rahustada asepresidenti selles küsimuses.
Loomulikult kujutab uue süsteemi kasutuselevõtmine endast tohutut tehnoloogilist proovikivi ja alguses seda kahtlemata alahinnati.
Tegelikult ei ole üle 24 asjaosalise eri vormingutes riiklike andmebaaside rohkem kui 22 miljonit ühikut lihtne üle viia, nagu te võite ette kujutada.
Ent selles projektis on kõik tehtud pingutused end väärt.
Neid tehnilisi ja rahalisi pingutusi silmas pidades tuleb Euroopa Parlamenti uuele süsteemile üleminekul tehtavate edusammude ja esilekerkivate raskustega täielikult kursis hoida.
Nagu te ütlesite, härra Coelho, tuleks määrata tähtaeg uue süsteemi katsetamiseks ja selle kontrollimiseks, kas see võetakse täielikult kasutusele järgmise aasta septembris, nagu me kõik loodame ja nagu 6. juunil toimunud justiits- ja siseministrite nõukogu istungil kokku lepiti.
Me mõistame, et oleme määranud endale napi tähtaja.
Tehnikaeksperdid mõistavad seda.
Me suudame pidada sellest tähtajast kinni üksnes siis, kui kõik pühenduvad SIS II projektile kogu hingest ja täidavad oma kohustusi.
Euroopa Parlament annab meile selle raportiga täna õhtul positiivse signaali, esitades täiesti õigustatud küsimusi.
Seetõttu teeb nõukogu ettepaneku kiita tingimusteta heaks esitatud muudatusettepanekud, mis on - ma rõhutan - saanud kõikide Euroopa Parlamendi fraktsioonide toetuse.
Tänan teid väga kogu selle ränga töö eest.
<D>
arengukomisjoni arvamuse koostaja. - (DE) Härra juhataja, proua volinik, daamid ja härrad, ka mina soovin tänada volinik Catherine Ashtonit sõnade eest, mis meile kindlasti kauaks ajaks meelde jääma peaksid.
Paari nädala eest osalesin ma viimasel regionaalsel AKV riikide tippkohtumisel Guyanas.
Minu Kariibi mere riikide kolleegide valdav arvamus oli, et on saabunud aeg vaadata tuleviku poole, lõpetada halamine asjade pärast, mida enam muuta ei saa ning rakendada otsusekindlalt majanduspartnerluslepinguid.
Selleks, et tagada lepingute edukas rakendamine, on oluline, et parlamendid protsessi neile antud volitustega kontrolliksid.
Ainult siis, kui parlamendid saavad kontrollida, kas uus määruste süsteem saab saavutada need eesmärgid, milleks see loodi, saavad majanduspartnerluslepingud toimida arengu taga oleva liikumapaneva jõuna.
Ainult siis, kui parlamendid järelevalvefunktsiooni enda peale võtavad, saame me garanteerida, et finantsabi jõuab kohtadesse, kus seda vaja on.
See kehtib Kariibi mere riikide riiklikele parlamentidele ning sama palju ka Euroopa Parlamendile.
Kõikides meie ees olevates majanduspartnerluslepinguid puudutavates resolutsioonides on artikleid, mis käsitlevad parlamendi järelvalve küsimusi.
Kuid need viited ei ole kooskõlastatud.
Lõuna-Aafrika Arenguühenduse (SADC) majanduspartnerluslepingu resolutsiooni tekst on heaks kompromissiks.
See tagab selle, et protsessi on kaasatud ka Euroopa Parlamendi rahvusvahelise kaubanduse komisjon ja arengukomisjon ning ka AKV-ELi parlamentaarne ühiskomisjon.
Kuna ma pean seda kompromissi edukaks, siis esitasin ma koos oma kolleegi härra Robert Sturdyga rea muudatusettepanekuid, mille eesmärgiks on standardiseerida artiklid kõikides majanduspartnerluslepingute resolutsioonides.
Ma palun teil väga seda algatust toetada.
<D>
(PL) Hr juhataja, ettepanekud piimaturu ümberkorraldamiseks ja piimafondi loomiseks on mõeldud põllumajandustootjate ja tarbijate toetamiseks, mitte praeguse olukorra halvendamiseks.
Pole kahtlust, et erandlike olukordade jaoks tuleb kehtestada eeskirjad ja õiguslik alus piimatoode ladustamise tagamiseks erinevates tingimustes.
Eriti tähtis osa võitluses tervislike toiduainete eest on mägipiirkondade põllumajandustootmise toetamine.
Seal toodetakse kõrge kvaliteediga piima, sest reostuse tase on seal suhteliselt madal.
Võrdselt tähtis on anda elanikkonnale täpset teavet toote, st piima kohta, ja samuti selle tootmise eest vastutava riigi ja tootja kohta.
Teave peaks sisaldama infot, kas geneetiliselt muundatud taimi tootmise ajal kasutati või mitte.
See on eriti oluline, kui piima antakse lastele.
Lõpuks tahaksin õnnitleda pr Jeggle'i suurepärase raporti eest.
<D>
(SV) Härra juhataja, ränne on toimunud kogu inimajaloo vältel.
See on olnud üks ajaloo peamine liikumapanev jõud.
Riikidevahelist rännet käsitledes kõneleme me küllaltki põhjapanevatest küsimustest, inimliku vabaduse olemuslikest küsimustest.
Kas inimestel ei ole õigust valida, kus nad maailmas tahavad elada?
Ükski neist küsimustest ei ole tegelikult praeguse arutelu teemaks.
Moodne heaoluriik ei sobi kokku vaba sisserändega ja üldiselt just erinevate elustandardite tõttu on raske leppida ulatuslikuma rändega.
Uurimusele tuginedes võib öelda, et sisseränne meie rahvastiku noorendamise vahendina on tegelikkuses põhjaminekule määratud.
Sisseränne koos pereliikmetega avaldab demograafilisele struktuurile väga väikest mõju.
Riigi kogurahvastikust peaks sisserändajad moodustama 50-70%, kui meie eesmärk oleks näiteks Jaapani sarnase riigi rahvastiku noorendamine.
Paljude arengumaade peamine probleem on ajude äravool.
Käesolevaga on mõjusalt tehtud ettepanek röövida teistest riikidest nende haritud inimesi.
Vajame uut lähenemisviisi.
<D>
(DE) Hr president, tänan, et te mulle jälle kõnelemiseks võimaluse andsite.
Tahaksin tänada hr Böschi mitte ainult meie raportöörile tunnustuse avaldamise, vaid ka õigluse ja abi eest.
Hr Bösch on tegelenud pettustevastase raportiga palju aastaid.
Nüüd on meil see au, et oleme siin kokkuleppele jõudnud, ja ma arvan, et see on suurepärane märk eelarvekontrollikomisjoni tugevusest.
Oleme koondanud kogu oma tähelepanu liikmesriikidele.
Komisjon peaks ühtlasi saama sellest sõnumi, et tahame aidata niisugust selgusepuudust lõpetada.
Kui vaatame neid, kes tegelevad rahaliste vahendite tagasinõudmisega, siis leiame, et tegemist on väga erinevate arvamustega.
Sellepärast me tegelemegi praegu selle aruteluga kui osaga heakskiidu andmise menetlusest.
Järelikult pean ma tõepoolest paluma komisjonil julgus kokku võtta ja, kui nad midagi ei tea, siis seda öelda, nii et me saaksime aidata.
Arvan, et kui selle küsimuse ühiselt käsile võtame, siis saavutame ühiselt ka edu.
Veel kord väga palju tänu hr Böschile.
<D>
fraktsiooni GUE/NGL nimel. - (NL) Proua juhataja, ma pooldan hülgekarusnahkade importimise täielikku keelustamist.
Igal aastal saab suurepärasest looduse vaatemängust verine ja võigas valu ja kannatuste allikas, kui isegi vaid 12 päeva vanused hülgepojad nuiaga surnuks lüüakse või maha lastakse.
See veresaun toimub turu ja suurettevõtete hüvanguks, ilma et loomade heaolu üldsegi tähtsaks peetaks ning see tekitab minus tõepoolest õudust.
Me ei saa lubada seda, et selline jälk teguviis Euroopa Liitu imporditaks.
Ja tõepoolest - paljud Euroopa Liidu kodanikud ei taha seda ja toetavad hülgekarusnahkade importimise täielikku keelustamist.
Madalmaades oleme selle keelu nimel kõvasti võidelnud ning meid on saatnud edu.
Komisjoni ettepaneku vastuvõtmine selle algsel kujul kahjustaks Madalmaades saavutatud tulemust.
Euroopa Parlamendi raport sunnib aga mind järeldama, et parlament on jõudnud hülgekarusnahkade täieliku keelu vastuvõtmiseni.
Ma toetan sellist keeldu ning kutsun kõiki Euroopa Parlamendi liikmeid ja ka komisjoni sama tegema.
<D>
Härra juhataja, lubage mul olla otsekohene.
Ma pean terrorismivastast võitlust ja kõikide kodanike turvalisuse tagamist väga oluliseks, kuid ma ei hakka oma valijatele seletama, kuidas üksteist Euroopa Parlamendi liiget otsustas segase bürokraatliku menetluse käigus lubada Euroopa lennujaamadesse kehaskannerid, mis näitavad inimesi alasti.
Kogu komiteemenetlus on järjekordne näide selle kohta, kuidas tekitada Euroopa kodanikes euroskeptitsismi.
Komisjoni ja ka selle tehnoloogia väljatöötajate argument on see, et kehaskannerid on mõeldud alternatiivina füüsilisele läbiotsimisele.
Kui me aga lubame seda tehnoloogiat kasutada, ei ole meil mingit kindlust, et seda ei hakata kasutama esmase läbiotsimisvahendina.
Me kõik teame lennujaamades saadud kogemustest, et mõningates neist on füüsiline läbiotsimine kohustuslik.
Seega on küsimus selles, kas me lubame kehaskannereid või mitte.
Võib-olla peaksime need keelustama.
Seepärast palun komisjonil tungivalt peatada see menetlus, mis on pannud meid segasesse olukorda.
Meil peab olema ulatuslik demokraatlik arutelu, milles peavad osalema nii parlament kui ka Euroopa andmekaitseinspektor.
See on pealetükkiv tehnoloogia ning niisuguseid küsimusi nagu eraelu puutumatus, proportsionaalsus ja tõhusus tuleb käsitleda hoolikalt.
<D>
Proua juhataja, komisjoni jaoks on esmatähtis sõlmida laiaulatuslik rahvusvaheline kokkulepe kliimamuutuse kohta, mis hõlmaks 2012. aasta järgset perioodi.
Bali konverents oli oluline samm kliimamuutusega võitlemiseks maailmatasandil.
Kõik ÜRO kliimamuutuste raamkonventsiooni osalised, sealhulgas Ameerika Ühendriigid, Hiina ja India nõustusid alustama ametlikke läbirääkimisi.
Nüüd vajame - kuna see on ELi ja komisjoni jaoks võtmetähtsusega - 2009. aasta lõpuks kokkulepet edasise rahvusvahelise kliimaalase õigusraamistiku kohta.
See raamistik peab olema üldtunnustatud, tagama kõikide osaliste kohustatuse ja olema tõhus.
Saavutamaks soovitud tulemust, milleks on, nagu oleme öelnud, rahvusvaheline kokkulepe, peab EL kindlalt jätkama eestvedaja rollis, nagu ta tegi seda Bali konverentsi eel ja ka selle ajal.
Just selles seisnebki 23. jaanuaril komisjoni esitatud kliimat ja taastuvaid energiaallikaid käsitleva ettepanekute paketi tähtsus.
EL peab hoidma oma juhtrolli ja näitama üles otsusekindlust jätkata sama rada.
ELi heitkogustega kauplemise süsteem on meie põhivahend investeeringute suunamiseks puhtamasse tehnoloogiasse.
See süsteem tagab ELi seatud kasvuhoonegaasialaste eesmärkide saavutamise võimalikult väikeste kulutustega.
ELi ettepanek võtta vastu muudetud direktiiv kauplemissüsteemi kohta näeb kvootide peamise jaotamisviisina ette enampakkumise.
Enampakkumine ei soodusta üksnes investeerimist vähe süsinikuheitmeid tekitavasse tehnoloogiasse, vaid hoiab ära ka ebasoovitavad tagajärjed, mis tulenevad ebaõiglasest jaotamisest ja põhjendamatust kasuteenimisest.
Seetõttu pakub komisjon välja, et alates kolmanda kauplemisperioodi algusest ei tohiks kvoote energiatootmisettevõtetele enam tasuta jaotada ja et tööstuses piiratakse tasuta jaotamist järk-järgult, eesmärgiga kaotada see täielikult 2020. aastaks.
Mõningate energiamahukate majandus- või tööstusharude puhul on konkurents turul väga terav.
Seetõttu ei saa nad lasta kulusid tarbijal kanda, ilma et sellega kaasneks oht kaotada suur osa turust.
Rahvusvahelise kokkuleppe puudumisel riskivad nad ümberpaiknemisega Euroopast väljapoole, mille tulemusel ülemaailmsed kasvuhoonegaaside heitmed (süsinikuleke) suurenevad.
Majandusharud, kus süsinikulekkeoht etendab oma rolli, tuleb erapooletult määratleda.
Seetõttu teeb komisjon ettepaneku seda küsimust põhjalikult uurida ja koostada 2010. aastaks haavatavate majandus- või tööstusharude loendi.
2011. aasta juuniks hindab komisjon olukorda nendes energiamahukates tööstusharudes.
Ta tugineb hindamisel kliimamuutust käsitleva rahvusvahelise kokkuleppega seotud läbirääkimiste tulemustele või eraldi valdkondlikele kokkulepetele, mis võivad olla sõlmitud.
Selle hinnangu põhjal esitab komisjon 2011. aastal aruande Euroopa Parlamendile ja nõukogule ning vajadusel pakub välja täiendavad meetmed.
Need meetmed hõlmavad kasvuhoonegaaside heitmekvootide tasuta jaotamist energiamahukatele majandusharudele kuni 100% ulatuses.
Komisjoni ettepanek sisaldab lisameetmena tõhusa süsiniku tasakaalustus- ehk tasaarvestusmehhanismi sisseseadmist.
Eesmärgiks on, et olulise süsinikulekkeriskiga ühenduse tööstusettevõtted tuleks seada võrreldavasse, võrdsesse seisu kolmandate riikide vastavate ettevõtetega.
Sellise tasakaalustussüsteemi raames saaks ette näha ka tingimuste kehtestamise importijatele, kusjuures need oleksid võrreldavad ELis paiknevatele ettevõtetele kohaldatavate tingimustega, näiteks kohustus tagastada CO2 heitekvoodid.
Olenemata kokkulepitavast meetodist ja võetavatest meetmetest peavad need olema täielikult kooskõlas ÜRO kliimamuutuste raamkonventsiooni põhimõtetega.
See kehtib eeskätt ühiste, kuid diferentseeritud kohustuste ja suutlikkuse põhimõtte osas erijuhul, milleks on vähim arenenud riigid.
Samuti peab see olema kooskõlas ühenduse rahvusvaheliste kohustuste, sealhulgas Maailma Kaubandusorganisatsiooni eeskirjadega.
Lõpetuseks, kliima- ja energiaalane ettepanek on Euroopa Komisjonis tervikuna ühiselt heaks kiidetud - seega toetavad seda kõik komisjoniliikmed.
<D>
- Proua juhataja, Euroopa usaldusväärsus on seoses energiaprobleemidega kaalule pandud.
Tänan teid, härra Barroso, teie väga selgete sõnade eest täna hommikul.
Need kompaniid Gazprom ja Naftogas, see etteaste, mida oleme nüüd näinud kaks, kolm, neli, viis päeva, see on uskumatu!
Nüüdsest alates peame ütlema: "Härrased, nüüd tõesti aitab!”
Et seda teha, peame tegutsema koos.
Aitäh teile hea koordineerimise eest!
Kas keegi siin oskab mulle ära seletada, milleks toimusid need Slovakkia ja Bulgaaria peaministrite visiidid Moskvasse?
Juba see näitab Gazpromile, et me pole ühtsed.
Seletage mulle ära nende visiitide põhjus.
Läheme edasi, ma usun, et komisjonil on täita väga suur roll: peame koostama gaasi osas hädaolukorra lahendamise plaanid.
Esimese asjana tuleb ümber teha gaasi julgeoleku direktiiv, vastasel korral pole Euroopa Komisjonil tegutsemiseks piisavalt poliitilist võimu.
On tarvis Euroopa koordineerimist.
Teiseks on meil tarvis olevasoleva rahasumma piiresse jäävat plaani, et lahendada hädaolukord Kesk- ja Ida-Euroopa gaasi infrastruktuuris.
Kolmandaks on meil tarvis kombineerida Euroopa majanduslik taastumine üldise energiainvesteeringute kavaga.
Peamine prioriteet on Ida-Euroopa ehitised.
Täiesti skandaalne on näha, et millessegi kasulikku on investeeritud proportsionaalselt nii väike osa struktuurifondidest!
Selle asemel, et Euroopa meistrivõistlusteks staadione ehitada tuleks minu arvates raha investeerida meie kodanike heaks - hoonetesse, soojusvõrkudesse ja taastuvenergiasse.
Mu viimane märkus on see, et kui tegemist on tuumaenergiaga, siis oleme me veel rohkem sõltuvad kui gaasi osas.
Me impordime 99% oma tuumakütusest!
Lõpetage tuumaenergia seostamine sõltumatusega!
Proua Koch-Mehrin, kõlasite seda mainides naeruväärselt.
<D>
fraktsiooni GUE/NGL nimel. - (SV) Proua juhataja, kõnealuste mänguasjade tagasivõtmise arutelul öeldi tihti, et vastutus selle eest, et turul on ohtlikud mänguasjad, langeb tootjariigile, antud juhul Hiinale.
Mul on kahju, et arutelu pole keskendunud rohkem vastutusele, mida kannavad ettevõtted, mis tellivad toodangut Hiina-taolistest riikidest, antud juhul Mattel.
Ma ei taha just seda ettevõtet kritiseerimiseks välja tuua, kuna toodangut tellivad väga paljud ettevõtted.
Nad teevad seda, sest tahavad hoida hinna nii madala kui võimalik.
Nad tahavad kasumit suurendada.
Kuid me peame märksa rohkem arutelu pühendama selliste ettevõtete vastutusele.
Nad püüavad kulusid hoida võimalikult madalaina, võtmata samal ajal vastutust tarbijate ohutuse ega ka töötajate eest, kes selliste ohtlike toodetega töötavad.
Me peame äriühingutele survet avaldama, et sundida neid mõistma, et tarbijatena nõuame me ohutuid tooteid, mida saame usaldada.
Samuti nõuame, et tooted oleksid valmistatud korralikes töötingimustes, ilma ohtudeta töötajate tervisele ja turvalisusele.
Muidugi on eriti traagiline, kui lapsed on need, keda ohtlikud tooted kahjustavad.
On selge, et peame ühinema, tagamaks, et sellised asjad lõpetataks.
<D>
fraktsiooni IND/DEM nimel. - Härra juhataja, olgem ausad.
ELi satelliitraadionavigatsiooniprogrammid on ilmne katastroof.
Erasektor on kiirelt taibanud, et põrsast kotis ei osteta, ning on Galileo kannalt raputanud.
Ent kas EL on valmis tunnistama ilmselget tõde ja projektist loobuma?
Ei, kaugel sellest.
Selle asemel on meil see raport, mis ei poolda ainult projekti täie hooga jätkamist, vaid ka seda, et Euroopa maksumaksja peaks kandma kõik kulud.
Selles soovitakse antud juhul hiiglaslikku eelarve suurendamist, 120 miljonilt Inglise naelalt 715 miljoni Inglise naelani.
Teiste sõnadega näeme olukorda, kus tšekiraamat hakkab selle häbiväärse projekti jaoks alati avatud olema.
Ameerika Ühendriikidel on oma satelliitsüsteem GPS ning seepärast peab ka ELil enda oma olema - see on Galileo peamine põhjendus.
See on lasteaia tasemel poliitikakujundus, mis käib vastu tervele mõistusele, millel pole mingit usutavat majanduslikku alust ning mis on moraalselt ja keskkonna seisukohalt korrumpeerunud.
Meie institutsioonis kulutatakse palju aega keskkonna üle arutlemisele ning kehtestatakse piinavaid meetmeid, mille eesmärk on sundida Euroopas elavaid inimesi tundma ennast pidevalt süüdi oma ökoloogilise jalajälje pärast.
Ometi samal ajal tahame läbi suruda projekti, mille mõju keskkonnale ei ole peaaegu võimalik isegi välja arvutada.
Kas keegi on korraks mõelnud ökoloogilisele jalajäljele, mis kaasneb Galileo süsteemi jaoks vajaliku 30 satelliidi orbiidile saatmisega, milleks on vaja põletada tohutul hulgal raketikütust?
ELi maine keskkonnasäästjana on juba niigi äärmiselt kaheldav tänu ühise kalanduspoliitika ja ühise põllumajanduspoliitika tehtud kahjule, rääkimata juba parlamendi tarbetust töötamisest kahes hoones, siin ja Brüsselis.
Ma kutsun täna siin kõiki parlamendiliikmeid, eriti neid, kes peavad ennast keskkonna eest võitlejateks, vaatama oma südametunnistusse ning seisma vastu sellele tohutule valgele elevandile.
Me ei pea dubleerima juba Ameerika GPSi näol olemasolevaid rajatisi ning kindlasti ei tohiks me paisata tarbetult keskkonda sedavõrd palju süsinikdioksiidi saasteaineid.
<D>
kirjalikult. - (PL) President, ettevalmistused ELi detsembri tippkohtumiseks Brüsselis on käimas paremas õhkkonnas kui oodata oli.
See on nähtavasti tänu reformilepingu heakskiitmisele ja väljavaatele selle häirimatule vastuvõtmisele Lissabonis.
Poolas saavutatud kompromiss, mis seisnes eelmise valitsuse liini säilitamises põhiõiguste harta suhtes, mitte ohustades lepingut, on etendanud oma osa.
Sellegipoolest tuleb rõhutada, et ümber lepingu kujunenud õhkkond on liialdatult sidunud selle vastuvõtmise või mittevastuvõtmise Euroopa Liidu ellujäämisvõimalustega.
Pärast 2004. aasta laienemist ning Bulgaaria ja Rumeenia vastuvõtmist - s.t. koos 27 liikmesriigiga - toimis liit Nice'i lepingu alusel.
Selle toimivustõhusus leidis tõestust finantsperspektiivi vastuvõtmisega ajavahemikuks 2007-2013.
Tegelikult võeti see vastu mõningate raskustega, kuid kokkulepe saavutati raha suhtes, mis näis olevat kõige raskem küsimus ja on seetõttu olemasolevate institutsiooniliste eeskirjade kasulikkuse prooviks.
Vaatamata sellele ja teistele lepetele, oli loodud mulje kriisist ELis kunstlik.
Sellel olid vastukajad kodanike usalduse vähenemise näol Euroopa institutsioonidesse ja edasise laienemise soovitavusse.
See, mõningal määral 2007. aasta teisel poolel peatunud ohtlik spiraal, peaks olema õppetunniks ja hoiatuseks tulevikus.
<D>
- Härra juhataja, ma tänan volinikku tema avasõnade eest.
Me kõik soovime vaid õiguskindlust.
Mul on paar selleteemalist küsimust ja samuti üks küsimus seoses Lissaboni lepinguga, kui see peaks ratifitseeritama.
Tubli konservatiivse euroskeptikuna pean ütlema, et loodetavasti seda siiski ei tehta.
Ma mõtlesin endamisi, et mida tähendaks leping - kui see ratifitseeritakse - spordiorganisatsioonidele ja juhtorganitele?
Paljud nendest juhtorganitest arvavad, et lepinguga tunnustatakse nende ja spordi eripära.
Seega, volinik, kas te saate meile öelda, kuidas aitab see uues lepingus sätestatud tunnustamine sporti?
Kas spordivaldkonnas hakatakse kehtestama siis piiranguid - mis tulenevad eri aspektidest, näiteks tööseadusest ja teistest õigusaktidest -, mida juhtorganid tegelikult soovivad järele proovida ja saavutada?
Õiguskindlusega seoses on palju küsimusi, millega komisjon saaks ja võiks spordiorganisatsioone praegu aidata.
Kas välismaised ettevõtted peaksid investeerima suuri summasid Euroopa spordiklubidesse?
Minul pole selle vastu midagi.
Mina näen seda tegelikult otsese välisinvesteeringuna ja leian seetõttu, et see on hea.
Paljud spordiorganisatsioonid ja juhtorganid arvavad aga, et see on halb.
Mida arvate sellest, et mõni spordiorganisatsioon keelustab niisuguse tegevuse?
Nagu kolleeg Belet ütles, on UEFA teinud ettepaneku keelustada alla 18-aastaste sportlaste ülemineku teise riiki.
Ühenduse õiguse kohaselt on töötaja isik, kes on vähemalt 16 aastat vana, seega - mis juhtub siis, kui niisuguses olukorras vaidlustab 17-aastane isik asjaolu, et tal keelati liitumast suure klubiga, mis ei asu tema kodumaal?
FIFA kodus kasvanud mängijate ja 6+5-reegel - kuidas te neid kahte punkti selgitaksite?
Ka jalgpallis on alati oldud nendest teemadest huvitatud ning näib, et praeguses päevakorrapunktis keskendutakse just sellele alale.
Kõik need teemad puudutavad ju ka polo- ja ragbiliite ning lauatennise mängijaid - see puudutab kõiki spordialasid.
Kas me kavatseme vaadata sporti laiemalt?
Kas komisjonil on plaanis avada foorum, kus spordivaldkonna sidusrühmad saavad tulla mõnedest oma probleemidest komisjoniga avameelselt rääkima ning saada mõnedele neist küsimustest korrapäraselt vastuseid - hoolimata sellest, kas Lissaboni leping ratifitseeritakse või mitte?
<D>
Laiali on jagatud lõplik päevakorra projekt, mille esimeeste konverents koostas viimasel koosolekul kodukorra artiklite 140 ja 155 alusel.
Kokkuleppel fraktsioonidega teen ettepaneku järgmisteks muudatusteks käesoleva nädala täiskogu istungite päevakorras.
Kolmapäev, 5. mai 2010:
Esiteks, päevakorra esimene punkt on Íñigo Méndez de Vigo koostatud parlamendi koosseisu käsitleva kahe raporti ühine arutelu.
Teiseks, päevakorda on lisatud uus punkt pealkirjaga "Euroala riigipeade ja valitsusjuhtide 7. mail 2010. aastal toimuva tippkohtumise ettevalmistamine - nõukogu ja komisjoni avaldused”, mille puhul hääletust ei toimu.
See on teine punkt päevakorras, sõna saab igast fraktsioonist üks kõneleja ning eelneva registreerimiseta sõnavõtte ei toimu.
Kolmandaks, pealkiri "Elektriautode standardimine - nõukogu ja komisjoni avaldused” on muudetud, uus pealkiri on "Elektriautod - nõukogu ja komisjoni avaldused”.
Neljandaks, Vittorio Prodi raport, mille lühitutvustus oli kavandatud tänaseks, lükatakse edasi neljapäeval, 6. mail 2010 toimuvasse infotundi ja pannakse kohe hääletusele.
Neljapäev, 6. mai 2010:
Esiteks, hääletus Vital Moreira raporti üle ettepaneku kohta võtta vastu Euroopa Parlamendi ja nõukogu otsus makromajandusliku finantsabi andmise kohta Ukrainale lükatakse edasi mai II osaistungjärku.
Teiseks, hääletus resolutsiooni ettepaneku üle, mis käsitleb komisjoni määruse eelnõud, millega sätestatakse põhivõrguettevõtjate vahelist hüvitamiskorda käsitlevad suunised ja ühine lähenemisviis ülekandetasude reguleerimisele, võetakse päevakorrast maha.
Kas on märkusi?
(Parlament kinnitas muudatused)
(Muudetud tööplaan võeti vastu)
<D>
komisjoni asepresident. - Komisjon on tugevalt mõistnud hukka vägivalla Gazas.
See kriis tõestab veel kord, et Iisraeli-Palestiina konfliktil ei ole sõjalist lahendust.
Ainult läbirääkimised, kus osapooled pühenduvad täielikult, võivad tuua kaasa kestva lahenduse.
Komisjon tervitab sõjategevuse hiljutist lõppemist Gazas.
On ülitähtis, et kõik osapooled muudavad praeguse relvarahu püsivaks ÜRO Julgeolekunõukogu resolutsiooni 1860 täieliku rakendamise kaudu.
Mitmeid küsimusi tuleb käsitleda viivitamata, eelkõige Gazasse ja Gazast suunduvate teede ristumiskohtade taasavamine, Iisraeli-vastaste raketirünnakute pidev peatamine ja tõhusad meetmed relvade Gazasse smugeldamise vältimiseks.
Nüüd, kui sõjategevus on ilmselt lõppenud, on oluline taasalustada niipea kui võimalik läbirääkimisi kõikehõlmava rahu teemal.
EL on kutsunud oma partnereid appi rahuprotsessi arendamisele.
Komisjoni vahetu prioriteet on leevendada Gaza elanikkonna humanitaarkannatusi.
Kaubandussuhted ELi ja Iisraeli vahel jätkuvad.
Isolatsioon, sanktsioonid ja mis tahes muud boikoti vormid oleksid kahjulikud kõnelustele ja läbirääkimistele, mille eesmärk on saavutada konflikti püsiv lahendus.
Peale selle, võttes eesmärgiks Iisraeli huvid, osutuksid need ka kahjulikeks okupeeritud Palestiina territooriumile, mis on majanduslikult sõltuv Iisraelist kui oma ekspordi ja tööjõu rakendamise peamisest sihtkohast.
<D>
esitaja. - (NL) Hr president, parlament teeb õigesti, kui pöörab suurt tähelepanu sellele, mis toimub endises Belgia asumaal, Kongo Demokraatlikus Vabariigis, eriti jätkuvale sõjategevusele, sunnitud pagulusele, vägistamisele ja massimõrvadele kõnealuse riigi idaosas.
Need õudused on olnud osa konfliktist naaberriikides Rwandas, Burundis ja Ugandas.
Rahvusvaheliselt tunnustatud riigipiiridel on vähe tähendust inimrühmade jaoks, kes peavad otsima uusi territooriume kas väljasaatmise tõttu või pideva elatusvahendite puuduse tõttu.
Selles piirkonnas on kõik inimesed liikumises ja probleem on selles, et väikseimgi liikumine ühes või teises suunas võib kutsuda esile vägivalla või õudused.
Sõjapealikud, keda austatakse ja kel on võim ja rikkused seetõttu, et nad armastavad konflikte, suurendavad olemasolevaid probleeme veelgi ja muudavad need veelgi raskemini lahendatavaks.
Üsna hiljuti, 17. jaanuaril, arutasime me täiskogul olukorda Kongo Demokraatlikus Vabariigis ja võtsime vastu resolutsiooni, milles väljendasime soovi näha nende õuduste lõppemist.
Ma kardan, et me võime selle kohta võtta vastu veel palju resolutsioone, ilma et see tooks kaasa mingeid lahendusi.
Ootus, et eelmise aasta valimised Kongo Demokraatlikus Vabariigis võiksid tuua probleemidele lahenduse, on luhtunud.
Võitis ametisolev president Kabila, kuid ta esindab teistsuguseid seisukohti kui liikumine, millest ta on välja kasvanud, ja nii presidendi- kui ka parlamendivalimised olid opositsiooni jaoks vastakad.
Küsimus on, kuidas peaks selline suur riik, kus on viletsad sideliinid ja väga erinevad inimesed, toimima nii, et seda toetaks kogu elanikkond ja kõik selle poliitilised jõud.
Selle õnnestumine ei tundu tõenäoline sellises piirkonnas nagu Kongo Demokraatlik Vabariik, kus levivad eluohtlikud haigused, keskkond ja maa on ülekoormatud ja inimestel ei ole mingeid õigusi.
Küsimus on, kas 23. jaanuaril sõlmitud relvarahu Põhja- ja Lõuna-Kivu vahel, mille raames lepiti kokku sõdivate üksuste relvitustamises ja põgenike naasmises oma elukohtadesse, on teostatav, ja kas ÜRO saaks kohapeal sellele kaasa aidata.
Edu ei saa saavutada konflikti keskel poole valimisega, vaid (sõdivaid) osapooli tuleb veenda loobuma seksuaalsest vägivallast ja võimaldama juurdepääs arstidele.
<D>
Kevadise Euroopa Ülemkogu põhiteema on Euroopa 2020. aasta strateegia.
Käesoleva aasta alguses oli tööpuudus 10%, samas oli seesama näitaja peaaegu 20% Hispaanias ja Lätis.
67% Euroopa kodanikest tunneb, et töökoha kaotus on nende peamine mure.
Euroopa juhtide peamine mure peab olema töökohtade säilitamine ja uute töökohtade loomine, et võimaldada Euroopa kodanikele inimväärset elu.
Seda eesmärki on võimalik tagada üksnes oluliste investeeringute tegemise kaudu majandus- ja sotsiaalsesse arengusse, transpordi- ja energia infrastruktuuri, põllumajandusse, teadustegevusse, haridusse ja tervishoidu.
See on just see põhjus, millele Euroopa Ülemkogu peab pöörama erilist tähelepanu ELi tööstuspoliitika valdkonnas.
Euroopa statistika andmetel vähenes tööstustoodang 2010. aasta jaanuaris 2009. aasta detsembriga võrreldes euroalal 2% ja EL 27 alal 0,2%.
Ühenduse tasandil moodustab tööstus 26,4% SKPst, kuid on ka liikmesriike, kus tööstustoodang annab üksnes 14% SKPst.
Euroopa Liit peab säilitama konkurentsivõime üleilmsel tasandil.
Selle saavutamiseks peavad töökohad ja tööstustoodang jääma Euroopa Liitu ning neid ei tohi ümber paigutada kolmandatesse riikidesse.
<D>
Proua juhataja, tõehetk läheneb kiiresti.
Homme pärastlõunal hääletame proua Panayotopoulos-Cassiotou raportit.
Raportöör ja mina transpordi- ja turismikomisjoni arvamuse koostajana jagame ühesugust seisukohta vabast ettevõtlusest ning seega oleme koos allkirjastanud umbes kümme muudatusettepanekut, millele ka nõukogu saab anda oma heakskiidu.
Olen tänulik, et volinik Tajani võib neile oma toetuse anda.
Homme peame kõigepealt käsitlema tööhõive- ja sotsiaalkomisjoni muudatusettepanekut, mille eesmärk on ettepanek tagasi lükata.
See muudatusettepanek tekitab minus jätkuvalt suurt nördimust.
Eelmisel nädalal asendus mu nördimus aga hirmutundega, kui nägin Euroopa ametiühingute seisukohavõttu.
Juhuslike Rumeeniast või Bulgaariast pärit FIEdest sõidukijuhtide kartuses keerutatakse selles seisukohavõtus üles järjestikku valesid, mille eesmärk on veenda parlamendiliikmeid hääletama komisjoni ettepaneku vastu.
Seisukohavõtus vihjatakse, et FIEdest sõidukijuhid töötavad 86 tundi nädalas.
Nagu ka volinik Tajani märkis, on nii töötajatest kui ka FIEdest sõidukijuhtidel kahenädalase ajavahemiku jooksul lubatud nädalas sõita keskmiselt 45 tundi.
Kas peame sellest siis järeldama, et nad kulutavad nädalas 41 tundi ettevõttes kohapeal töötamisele?
Seisukohavõtus ära toodud väide liiklusohutuse kohta ei pea samuti paika.
Puuduvad tõendid vastastikuse seose kohta liiklusohutuse ja tööaja eeskirjade kohaldamisest FIEdest sõidukijuhtide väljaarvamise vahel; õigupoolest on asi hoopis vastupidi.
Muuseas, seisukohavõtust tuleb selgelt välja, et ametiühingud teavad väga hästi, et nende vaatepunkt tugineb äärmiselt haprale alusele.
Seisukohavõttu on meelevaldselt kaasatud ka keskkonna ja siseturu teema, mille eesmärk on väidetavalt näidata seda, et me peaksime hääletama ettepaneku tagasilükkamise poolt, samas kui komisjoni äärmiselt põhjaliku mõjuhindamise käigus tuli välja, et ettepanekust ilmneb kasu siseturu toimimisele, transpordisektorile ja keskkonnale.
Sel põhjusel peame homme hääletama vastu tööhõive- ja sotsiaalkomisjoni muudatusettepanekule, millega taotletakse ettepaneku tagasilükkamist, ning hääletama raportööri muudatusettepanekute poolt.
Ma usun, et hääletamisel võidab terve mõistus.
Lõpetuseks soovin märkida, et härra Hughesi poolt eelmisel laupäeval saadetud e-kiri oli täiesti kohatu.
Saatusliku õnnetuse politiseerimine ...
(Juhataja katkestas kõneleja.)
<D>
fraktsiooni PPE-DE nimel. - Proua volinik, Sri Lanka brutaalne kodusõda on viimaks ometi lõppemas.
Loomulikult on liiga vara öelda, kas see tähendab ka Tamili Tiigrite terrori lõppu.
Me ei toetaks kindlasti selles etapis püsivat relvarahu, kui see võimaldaks Tamili Tiigritel uuesti organiseeruda.
Minu hinnangul on nende ainus valik panna relvad käest või saada sõjaliselt lüüa ja kanda inimkaotusi.
Pikaajaline relvarahu oleks katastroof, sest nagu selle nädala algul toime pandud enesetapurünnak näitas, on LTTE armutu ja verejanuline ning Euroopa Liit ja Ameerika Ühendriigid nimetavad seda väga õigesti terroristlikuks organisatsiooniks.
Me peaksime kindlalt toetama president Rajapaksat, kes püüab lõpetada mässu, mis on Sri Lankale kaasa toonud vaid ütlemata suuri inimkannatusi, ja teha lõpu tõsisele majanduse taandarengule sellel kaunil saarel.
Tuhanded süütud tsiviilisikutest sisepagulased on aga ikka veel kitsal rannikuribal lõksus.
Neil tuleb võimaldada lahkuda, et armee saaks oma pealetungi lõpule viia.
On laiduväärne, ent täiesti ootuspärane, et Tamili Tiigrid kasutavad neid tsiviilisikuid inimkilbina.
Tamili Tiigrid ei ole võtnud kuulda rahvusvahelise kogukonna üleskutset alla anda ja luua ajutine humanitaarkoridor.
Sellegipoolest on väga tähtis, et uute veresaunade vältimiseks võimaldataks ÜRO-l ja teistel organisatsioonidel korraldada tsiviilisikute turvaline väljapääs konfliktipiirkonnast.
Sri Lanka tunnistab oma vastutust selle eest ja soovib vältida tsiviilisikute surmasaamist, kuid täiesti mõistetavalt ei ole armee kannatus lõputu ja ta kardab, et Tamili Tiigrid püüavad meritsi toimuva evakueerimise korral end tsiviilisikute hulka peites põgeneda.
Seetõttu toetame meie Euroopa Parlamendi sellel poolel humanitaarkoridori loomist ning ajutise ja kohese relvarahu või sõjategevuse lõpetamist, kuid samuti tahame näha, et LTTE saab täielikult lüüa ning selle asemel luuakse rahumeelne, õiglane ja mitmerahvuseline Sri Lanka riik, milles piirkondadel, kus tamilid on ülekaalus, on maksimaalne autonoomia ning ühtse Sri Lanka riigi ressursid ja võim jagatakse õiglaselt.
<D>
(SL) Ma toetan seda raportit, mille raportöör Coelho on nagu alati suurepäraselt koostanud.
Nõustun esitatud ettepanekutega, sealhulgas põhimõttega "igale inimesele oma pass”.
Ma tahaksin siiski kuulda, mida on eelkõige komisjonil või ehk isegi mu kolleegil härra Coelhol öelda selle kohta, mida me peaksime tegema juhul, kui lapsed reisivad üksi, ilma vanemateta, kui puudub ühtne poliitika selle kohta, millised dokumendid peavad neil kaasas olema.
Raportöör pakub välja, et lapse passi peaksid olema trükitud nende inimeste nimed, kellel on lapse suhtes vanemlik vastutus.
Ent mõnikord reisivad lapsed koos teiste pereliikmetega, nad võivad tegelikult isegi elada koos nendega jne.
Lühidalt öeldes peaksime olema selles küsimuses mõistlikult paindlikud.
Teiselt poolt teeb mulle muret see, et keegi ei ole vaielnud vastu kuueaastaste laste saatjata reisimise võimalikkusele.
See on ehk võimalik lennukiga - ärgem arutagem siinkohal traumasid, mida laps, kuueaastane poiss või tüdruk, võib lennukis saada -, sest laps võidakse saata lennukile, keegi võib talle saabudes vastu tulla ja tema saatjaks võib olla näiteks üks tema vanematest või keegi muu.
Ent kuidas korraldada laste reisimist rongi, bussi või muu ühistranspordivahendiga?
Kuidas selle üle järelevalvet teostataks?
Kui leidub lastevanemaid, kes on piisavalt vastutustundetud, et saata oma lapsed sellistele reisidele, siis arvan, et peaksime olema kindlakäelisemad ja ütlema, et nii väikesed lapsed ei või üksi reisida.
See võib ehk tunduda veidi karm, ent kuna siin on juba palju öeldud, kui kallid on lapsed, ning räägitud röövimiste ja muu teemal, siis peaksime selles küsimuses tulema välja julgema avaldusega.
Samuti tahaksin komisjonilt küsida, kuidas läheb nõukogu ja Euroopa Parlamendi ühisavaldusel, mis käsitleb viisade väljastamiseks vajalike algdokumentide turvalisust.
Ma olen veidi mures, et konkreetse liikmesriigi süsteem võib tõesti võimaldada väljastamishetkel kuritarvitamist.
Ma esitaksin viimase küsimuse komisjonile või ehk härra Coelhole: mida me peaksime tegema siis, kui inimesed saabuvad piirile, kuid nende passis olevad andmed ei vasta ametlikes andmebaasides olevatele andmetele?
Minu arvates peaksime lisama juhtnöörid, millest on lapsel või pigem reisijal kasu.
<D>
komisjoni asepresident. - (DE) Proua juhataja, daamid ja härrad, esmalt sooviksin ma teid väga tänada laialdase toetuse eest, mida see arutelu on atlandiülesele majanduskoostööle näidanud ning rõhutada veel kord, et see protsess saab olla edukas üksnes juhul, kui selles osalevad kõik institutsioonid.
Nõukogul on mängida oma roll, parlamendil oma ning ka komisjon teeb pingutusi oma rolli etendamiseks.
Sooviksin mitte nõustuda ja kinnitada neile, kes seda muret väljendasid, et see ei ole atlandiülese protektsionismi väljenduseks või selle väljenduseks, kuidas kaks suurimat ja võimsaimat majanduspiirkonda maailmas endid teistest eraldavad.
Atlandiülene koostöö ei ole kellegi vastu suunatud.
On väga huvitav teada, et selles arutelus juba nimetatud majanduspiirkonnad ilmutavad juba selle töö vastu suurt huvi ja on juba pärinud, vähem või rohkem otse, kas me suudaksime ette kujutada millegi sarnase tegemist teiste üksustega.
Minu vastus on alati sama: me tahaksime oodata ja vaadata, kas mudel, mille oleme siin loonud, ka tegelikkuses töötab, sest me oleme endiselt varajases staadiumis.
Sooviksin taas näidata, et siin on erinevad mõõtmed.
Põhiülesandeks on kaubandustõkete kaotamine.
See on täpselt nii nagu härra Harbour ütles: need on kaubandustõkked.
Kui te vaatate lähedalt, on see mõistetamatu, uskumatu, et me oleme sedasi toiminud nii palju aastaid.
Tal on absoluutselt õigus.
See on nii, kuna bürokraadid ei suuda kokku leppida.
See, mis me siin teeme, on bürokraatide tegutsema innustamine, neid üksteisega rääkima sundimine, neile ametivolituste andmine.
Proua juhataja, lubage mul teha üks kõrvalpõige.
Kuigi ma olen sel alal tegutsenud pikka aega, olen ma siin osaledes õppinud midagi uut.
Arvasin alati, et kui Ühendriikides kontrollib poliitilist protsessi Valge Maja, siis piisab vaid nupule vajutamisest ning kogu administratsioon ja täitevvõim teevad, mida president soovib.
Isegi Ameerika Ühendriikides pole see nii.
Euroopa ei ole oma bürokraatia käivitamise probleemis üksinda - ameeriklastel on sama probleem.
See siis on meie põhiülesanne.
Me räägime siin asjadest, mis vabastavad majanduse mõlemal poolel paljudest-paljudest miljarditest eurodest ebavajalikest kuludest, rahast, mida saaks investeerida või kasutada töökohtade loomiseks ja intelligentsemate uuenduste edendamiseks.
See on meie võtmeülesanne.
Teise mõõtmega kaasneb märksa enam ette vaatamist, et hinnata, kas me ehk saaksime hakkama tööga ühiste standardite loomiseks.
Näiteks USA kaasesimees ja mina nõustusime, et Ühendriikidel ja Euroopal pole mõttekas arendada standardeid ja võidelda teineteisega neid standardeid kolmandatel turgudel kasutades.
Katse teha palju enam koos ja hoida ära probleemid tulevastes eeskirjades on üheks põhjuseks, miks me peame tihedaid läbirääkimisi nanotehnoloogia valdkonnas ja miks me arutame biokütuste standardeid.
Teeme seda kõike selleks, et seda poleks vaja tulevikus korrata, nii et asjad ei areneks eri suundades.
Samuti soovin ma jagada oma isiklikku nägemust.
Ma leian, et mõlema Atlandi poole väga erinevat filosoofiat arvestades, näiteks kuidas saavutada tooteohutus, suudame me lõpptulemusena eesmärgi saavutada üksnes juhul, kui me oleme valmis üksteise filosoofiaid ja regulatiivseid meetodeid tunnustama - kui me näiteks tunnistame, et ameeriklased on täpselt samavõrd vastumeelsed oma kodanikke mürgitama kui meie ning kui ameeriklased võtavad omaks, et me oleme samavõrd vastumeelsed asetama oma kodanikke elektritoodetest johtuvasse ohtu kui nemad.
Seega on põhialus mõistlike regulatsioonide vastastikuseks tunnustamiseks olemas.
Nüüd kolmas dimensioon.
See on valdkond, millele keskendusid tänase pärastlõuna arutelud peaaegu ainiti - siin mainitud suured, kaugeleulatuvad küsimused, mis mõnikord hõlmavad globaalseid poliitikaid.
Ma nõustun Erika Manniga ja sooviksin teid paluda nõukogu mitte üle koormata, arvestades fakti, et meil on raamkokkulepe, mis näeb ette, milliseid teemasid me võime käsitleda ja milliseid mitte.
Paljud teemad, mida mainiti, ei olnud kindlasti raamkokkuleppes nimetatud ja nende jaoks on teised foorumid.
Sellegipoolest on kogemus juba näidanud, et praktiline koostöö teeb vajalikuks suuri strateegilisi küsimusi üksteisega arutada, nagu näiteks: tuleviku maailmakaubanduse süsteem; protektsionismi küsimus; kuidas tegelda investeeringutega riiklikest fondidest; toidu- ja energiahindade küsimus ning potentsiaalne vajadus reguleerida finantsteenuseid.
See on täpselt see, mida me teeme.
Oleme leidnud väga kiirelt ja paindlikult vastamise viisi.
Seega ei saa ma pikaajaliselt välistada, et me võime arutada teemasid, mis väljuvad esialgselt raamkokkuleppes sätestatust.
Lubage mul korrata: see arutelu on julgustanud mind jätkama sissetallatud rajal ning kindlustama, et seekord me oleme edukad.
Koos on meil tohutult suur potentsiaal, mida me ei ole isegi veel asunud kasutama.
Kaubandustõkete kõrvaldamisel, mis takistavad meie kogu majandusliku potentsiaali kasutamist, saame teha palju enamat, et saavutada meie poliitilised, sotsiaalsed ja ökoloogilised eesmärgid.
Selle ümber kõik käibki.
<D>
Proua juhataja, ma arvan, et see on üks kurvemaid päevi meie täiskogu viieaastases töös, sest esimest korda tunnen vähemalt mina isiklikult, et sellest siin on saanud valitsustevaheline organ.
See meenutab mulle öid Amsterdamis 1997. aastal; see meenutab mulle öid Nice'is 2000. aastal.
Ja täna fraktsioonis, ja ma arvan, et siin täiskogul saame me aru, milles asi on.
Ma tõesti arvasin, et Euroopa Parlament on selleks, et esindada kõigi Euroopa rahvaste huve ja mitte kitsaid riiklikke huve.
Meie ees on kolm võimalust: üks neist on Severini ja Lamassoure'i ettepanek, mis ma arvan, on Euroopa ettepanek.
See on suurepärane ettepanek ja nad on teinud fantastilist tööd ning neile peaks sel puhul õnne soovima.
(Aplaus)
Teiseks võimaluseks on see, et meil tuleb Nice'i lepingu juurde tagasi pöörduda.
Võib-olla mõned meist soovivad seda, ma ei tea.
Kuid kas me seda tõesti soovime?
Kas sellepärast me siis peamegi siin seda arutelu?
Kas me soovime minna tagasi Nice'i lepingu juurde?
Kas Hispaania soovib kohti kaotada?
Kas Poola soovib kohti kaotada?
Ma ei tea.
Kolmandat võimalust nimetaksin ma provokatiivseks, siin on kaks provokatsiooni: esiteks anda suurtele riikidele kõvasti rohkem ja väikestele riikidele kõvasti vähem.
Teine provokatsioon tuli vastaspoolelt: anda väikestele palju ja suurtele absoluutselt mitte midagi.
Kas seda me soovime?
Kas selleks oleme me siin?
Ma arvan, et mitte.
Vähemalt ma loodan seda.
Homne arutelu puudutab Euroopa Parlamendi usaldusväärsust ja seda, kas me suudame langetada ratsionaalse, loogilise ja õiglase otsuse.
Kas me suudame välja tulla ettepanekuga või oleme just samasugused nagu liikmesriigid?
(Aplaus)
<D>
Härra juhataja, loomasööda suhtes saavutatud kompromissil on tõepoolest teatud eeliseid - see harmoniseerib ja lihtsustab ELi seadusandlust, kuid samuti on selles fundamentaalseid vigu: see ei paku piisavat loomasöötade ja toitude ohutuse tagatist, see pakub viie miljoni loomi aretava ja kasvatava põllumajandustootja huvidele nõrka kaitset ning see ei kaitse piisavalt meie tervist.
Loomasööda kasutajate ligipääs sööda sisu puudutavale infole jääb ikkagi piiratuks intellektuaalse omandiõiguse kaitse tõttu.
Kui loomasööda tootja kasutab ohtlikku koostisainet, oleme kõik ohustatud.
Loomasööda probleem on täiendavaks tõenduseks põllumajanduspoliitikas võetud valest suunast, mis deklaratsioonidele vaatamata toetab eelkõige tööstuslikku põllumajandust, ning taolises põllumajanduses ei pea põllumajandustootjatel olema oma loomasööt ja nad võivad kasvatada loomi selleks spetsialiseerunud ettevõtete poolt toodetud loomasööta kasutades.
Need ettevõtted on mõistagi kasumist ajendatud ning leiavad alati mooduse kulude vähendamiseks, kuid ei võta ilmtingimata arvesse loomade ohutust või meie tervist.
Selle tulemusena peame looma rohkem konkreetseid sätteid ja suurendama seiret, mis viib asja absurdsele tasandile.
Kas pole aeg need suundumused ümber pöörata ja naasta põllumajanduse jätkusuutliku arendamise juurde, kus põllumajandustootjatel on oma loomasööt ja kus neid ei ohusta dioksiinidest või veiste spongioosse entsefalopaatiast põhjustatud kahju?
Põllumajanduse edusammud ei pea tähendama tootmise tsentraliseerumist või loomasöödatootmise tsentraliseerumist.
Peaksime silmas pidama, et ELis on meil hetkel 15 miljonit põllumajandusettevõtet ning tervelt 95% neist on väiksed ja keskmise suurusega põllumajandusettevõtted.
Enamik nendest põllumajandusettevõtetest kasutab jätkusuutlikku põllumajandusmudelit põllumajandustootjate, keskkonna ja meie kõigi hüvanguks.
Meil tarvitseb ainult radikaalselt muuta lähenemist põllumajandusele ning seeläbi muuta lähenemist olemasolevale põllumajanduspoliitikale.
<D>
(FR) Austatud juhataja, riigijuhile, kelle vastu ajalugu ei ole just lahke olnud, - mõtlen siin esimees Maod, mitte president Sarkozyd - võib pakkuda järgmise mõttetera: "Seni kuni kukud, ei ole sa veel põhja jõudnud”.
Ka maailma majandus ei ole veel põhja jõudnud.
Finantskriis pikenes taas ning uus finantsskandaal näitab, kui uskumatult vastutustundetud on pankurid kapitaliga spekuleerides ning samal ajal avastavad samad pankurid taas kogu oma ülbe järeleandmatuse, kui nad peavad tegelema tarbijate ja ettevõtete omanike laenutaotlustega.
Sel ajal, kui Euroopa Keskpank oma intressimäärasid langetab, suurendavad pangad oma kasumeid.
Riigid, mis äsja oma pankasid toetasid, peaksid tegema kohustuslikuks selle, et need pangad viiksid viivitamatult sisse Euroopa Keskpanga põhitariifi vähendused.
Selline taastamise meede ei oleks mingisuguseks koormaks liikmesriikide eelarvetele.
Euroopa Ülemkogus vastu võetud majanduse taastamiskava ei ole rahuldav.
Peale Euroopa Investeerimispanga täiendavate laenude ei ole praktiliselt mitte mingeid lisarahasid.
Ameerika Ühendriigid aga suunavad oma majandusse palju suuremaid summasid.
Seda tänu sellele, et kogu ülejäänud maailm annab neile laenusid edasi, seda vaatamata USA kolossaalsetele riigi- ning ettevõtete ja kodanike võlgadele.
Euroopa maksab tõeliselt ühtlustatud makromajandusliku poliitika puudumise eest väga kõrget hinda.
Euroopa Keskpanga ja eurotsooni riikide ujedus ei anna meile võimalust rahastada palju tõhusamat majanduse taastamise poliitikat, andes selleks välja Eurobonde, mille tagatiseks on puutumatu rahastamisvõimega Euroopa Liit.
Tänan teid, austatud juhataja!
Siinkohal lõpetan, kuid president Sarkozy sõnavõtt kestis 72 minutit, samas on meile aga oma seisukohtade avaldamiseks antud vaid 90 sekundit.
<D>
Kutse džihaadiks on juba välja saadetud nii Xinjiangi sees kui ka väljas ning nüüd ähvardavad verised kokkupõrked han-hiinlaste ja uiguuride vahel Hiina territooriumil dramaatiliselt ägeneda, seda nii Hiinas endas kui ka sellest väljaspool.
Kohalik kristlik kogukond suunab kogu oma jõu Xinjiangi rahvusrühmituste ohtliku religioosse mõõte vastu.
Kogukond palvetab eelkõige selle nimel, et kõigile Xinjiangi provintsi elanikele saaks osaks rahu, stabiilsus ja õiglus.
On mõistusevastane, et Hiina valitsus ei võta ulatatud abikäest kinni, vaid surub selle maha.
See nähtub valitsusasutuste hiljutisest jõhkrast kampaaniast rahumeelsete protestantlike kodukirikute vastu.
Niisiis vahistati 3. juulil Xinjiangis jumalateenistuse ajal kaheksa kristlast.
Nelja neist hoitakse siiani salajases kohas ja kaks Hiina-Ameerika misjonäri on lihtsalt kadunuks jäänud.
Palun nõukogul ja komisjonil kiiresti sekkuda Hiina võimude tegevusse, et tagada usuvabadus Xinjiangis selles kriitilises olukorras.
See oleks ainus tõhus vastumeede džihaadi kutsele ja tõestaks hiina kodukirikutele, et nad on osa Pekingi plaanist luua harmooniline ühiskond.
<D>
fraktsiooni PPE-DE nimel. - (DE) Hr juhataja, volinik, daamid ja härrad, see on õige, et kahjulikul ja riskantsel alkoholitarbimisel on märkimisväärne mõju tervisele, majandusele ja ühiskonnale.
Tõsi on siiski ka see, et alkohol moodustab osa Euroopa kultuuripärandist ja suurem osa eurooplastest suhtub sellesse vastutustundega.
Niisiis me ei taha hukka mõista alkoholi kui niisugust või kehtestada uusi seadusi.
Me tahame hoopiski keskenduda riskirühmadele ja ohtlikele olukordadele.
Noor inimene, kes joob meelemärkuse kaotamiseni, rase naine, kes kahjustab oma sündimata last alkoholi tarbimisega, või purjus juht, kes seab ennast või teised ohtu: just need on valdkonnad, kus me peame tegutsema.
Käesolev raport pakub selle tegemiseks suurepärase aluse.
See on tasakaalustatud, sihipärane ja hõlmab kõik sidusrühmad: liikmesriigid, alkoholitööstuse, edasimüüjad, toitlustussektori, arstid, koolid ja vanemad.
See piiritleb selgelt erinevad volitused.
Liikmesriigid on peamised osalejad.
ELil on ainult toetav osa.
Tema ülesandeks on andmete kogumine, hästitoimivatele menetlustele osutamine ja teabekampaaniate kavandamine ning toetamine.
Liikmesriikide hooleks jääb olemasoleva riigisisese õigustiku täiendamine ja rakendamine.
Mis kasu on lõppude lõpuks noori kaitsvatest karmidest õigusaktidest, kui neid ei järgita ja rikkumisi ei karistata?
Me soovitame kehtestada ka 0,00% piirmäära alkoholisisaldusele veres äsja juhiloa saanud noortele ja elukutselistele veoautojuhtidele.
Alkoholitööstus peaks ka hoiduma otse noortele suunatud alkoholireklaamist.
Minu fraktsioon ei ole siiski kohustuslike hoiatuste poolt alkohoolsetel jookidel, mistõttu ma palun teie toetust muudatusettepanekule seda sätestav õigusnorm raportist välja jätta.
On hästi teada ja uurimused kinnitavad seda, et hoiatussiltidel ei ole sellisel puhul mõju.
Vastupidi, inimesi on vaja teavitada nii vara kui võimalik alkoholi kuritarvitamise ohtudest.
Me peame teavitama ja me peame pigem veenma kui käskima ja keelama.
Ma arvan, et me oleme jõudnud punkti, kus me peame mõistma, et oleme inimeste esindajad, mitte nende kasvatajad.
Ma tänan hr Fogliettat, raportööri, tiheda koostöö eest.
<D>
Kui Montreali protokolliga, mis jõustus 20 aastat tagasi ja millele kirjutas alla 193 riiki, ei oleks keelatud tooteid, mis vähendavad osoonikihti, siis oleks meie planeet katastroofilises olukorras.
Atmosfääri osooni kahanemist põhjustavad peamiselt sellised ained nagu halogeenitud süsivesinikud, need on kemikaalid, mis leiutati 1928. aastal kui külmutusagensid.
1980ndatel avastati osoonikihis auk, teadlased leidsid, et need keemilised ühendid, mis on maapinna kõrgusel peaaegu mitteaktiivsed, suudavad atmosfääris reageerida osooni molekulidega, hävitades kihti, mis kaitseb ohtlike UV kiirte eest.
Selle olukorra parandamiseks kirjutati 1987. aastal alla Montreali protokoll ja see jõustus kaks aastat hiljem.
Üks on kindel, tegime kõik, mis suutsime, et muuta oma õhk hingamiskõlbmatuks.
Selles etapis oli arengul oluline roll, pakkudes meile mitmeid kaupu ja teenuseid, mis viimase mõnekümne aasta jooksul on põhjustanud meie kliimasüsteemi seisundi pideva halvenemise.
Kasvuhooneefekt, osooniauk ja kliima põhjalik muutumine on vaid mõned nähtused, mille peame võimalikult ruttu tähelepanu keskmesse võtma, kuna need on seotud meie kaaskodanike ja tulevaste lastega Euroopas.
Seetõttu olen poolt.
<D>
Kui heidame pilgu Rahvusvahelise Valuutafondi (IMF) SKP-skaalale (EL on esikohal, Leedu 82. kohal), mõistame, et SKPga ei jutustata kogu lugu.
SKP ei kajasta piisavalt liikmesriikide ja piirkondade raskuste keerukat sotsiaal-majanduslikku tegelikkust.
Ehkki SKP on tugev makromajanduslik näitaja, ei kajasta see Leedu suurimaid sotsiaalseid probleeme, nagu töötus, hariduse ja tervishoiusüsteemide kvaliteet ning sissetulekute jaotumise erinevused.
Leedus ja ELi tasandil on tihti puudu selgest teabest, andmetest ja näitajatest ning seetõttu toetan raportööri ettepanekut tagada sotsiaalsete näitajate kohta parem aruandlus.
Loodan, et see tagab terviklikuma teabe poliitika arendamiseks.
Praegu kahjuks ei ole poliitikutel tihti sellist teavet.
ELi poliitika arendamine ei tohiks rajaneda puhtalt abstraktsel statistikal.
Eelkõige tuleks ELi poliitikat mõõta eurooplaste heaolu vallas tehtavate edusammude järgi.
Raportis mainitud SKP täiendamise meetod võib osutuda väga kasulikuks.
Enne selle rakendamist aga tuleks meil selgitada välja võimalused uue meetodi kohandamiseks argielus.
<D>
(RO) Tundub, et praeguse majanduskriisi ajal kujutab Euroopa 2020. aasta strateegia endast tõelist väljakutset.
Teiselt poolt annab see ka võimaluse.
See võib pikas perspektiivis vajalike majanduslike ja sotsiaalsete reformide toetamisega seoses olulise tõuke anda.
Solidaarsus ja kohanemisvõime peavad olema põhimõtted, millele see rajatud on.
Ma usun, et eraldised ühtekuuluvusfondidele tuleb säilitada, kuna need mängivad olulist rolli erinevuste vähendamisel ELi piirkondade majandusarengus.
Teisalt on enesestmõistetav, et Euroopa Liidu tasandil vastu võetud eesmärgid ei saa automaatselt riiklikeks eesmärkideks muutuda.
Need tuleb kohandada vastavalt iga riigi võimalustele.
Rumeenia valitsus on loonud kõrgetasemelise töörühma, mis riiklikke eesmärke kehtestab.
Samal ajal aitab töörühm riikliku reformikava väljatöötamist kooskõlastada.
<D>
raportöör. - Härra juhataja, ma arvan, et nüüd võib õigustatult öelda, et me oleme jõudnud energiapoliitikas aega, kus on vaja, et energiapoliitika oleks kooskõlas kliimamuutuste peatamise poliitikaga ning hõlmaks ka energiajulgeolekupoliitikat.
Need kolm jalga - energiapoliitika, kliimamuutuste poliitika ja energiajulgeolek - peavad astuma ühte sammu.
Minu arvates rõhutab see tuumaenergia tähtsust.
Tähtis on, et olemasolevaid tuumajaamu majandataks võimalikult ohutult ja turvaliselt, ent tähtis on ka see, et meil oleksid selged normid tagamaks, et Euroopa Liidu tulevased elektrijaamad oleksid võimalikult turvalised ja ohutud.
Küsimus ei ole mitte pelgalt tuumaenergiale tee sillutamises.
Ma leian, et Euroopa Liidus on sellele poliitikale üsna suur ja kasvav toetus ning me peame täitma kohustusi, mis meile kõigile sellest tulenevad.
Ma austan neid, kes kõhklevad tuumaenergias või on selle vastu, ent olenemata sellest, millised on meie arvamused ja vaated seoses tuumaenergiaga, ei saa tekkida lahkarvamusi selles, et tuumaenergiat reguleerivad normid peavad tagama selle maksimaalse ohutuse ja turvalisuse.
Sellest vaatenurgast lähtuvalt tahaksin esitada käesoleva raporti ühenduse tuumaohutuse raamistiku kohta.
Selleks on õiguslik alus ja komisjonis on arutletud selle üle, kas kõiki protseduure on järgitud.
Õiguskomisjon on saatnud tööstuse, teadusuuringute ja energeetikakomisjonile kirja teatega, et kui tegu on uue ettepanekuga, siis on vaja eksperdirühma uut arvamust.
Minu ja komitee liikmete enamuse seisukoht on, et tegu on muudetud ettepanekuga, mille kallal oleme Euroopa Liidus nüüdseks ligikaudu seitse aastat vaeva näinud.
Seda on muudetud eksperdirühma arvamuse ja parlamendi arvamuse põhjal ning nüüd on käes aeg langetada otsus.
Ma loodan, et nõukogu suudab selle otsuse sel kevadel ära teha.
Kui me seda ei tee ja kui venitame seda protsessi, siis näeme tegelikkuses peagi, kuidas tuumajaamu hakatakse planeerima ja ehitama ilma ühenduse raamistikuta.
Seega on aeg tegutseda.
Need, kes püüavad seda takistada oma suhtumise tõttu tuumaenergiasse, püüavad tegelikult takistada võimalikult ohutuid ja turvalisi norme sätestava ühenduse raamistiku vastuvõtmist.
Olen püüdnud koostada raporti lähtuvalt kolmest kaalutlusest.
Esiteks annab raport selge ülevaate liikmesriikide ja valitsuste, loaomanike ja riikide reguleerivate asutuste kohustustest.
Teiseks on antud selgelt mõista, et riikide reguleerivad asutused on sõltumatud, ja on karmistatud riikide reguleerivatele asutustele esitatavaid nõudeid, mis tähendab seda, et kui nad leiavad, et tuumajaam ei järgi ohutuseeskirju, siis peavad nad olema võimelised tegutsema.
Kolmandaks esitatakse lisas siduvate normidena IAEA nõuded, mis muudavad ühenduse raamistiku selgeks, rangeks ja resoluutseks, ning selle märkusega ma lõpetangi.
<D>
autor. - Proua juhataja, Sri Lanka verine kodusõda näib lõpuks lõpule jõudmas olevat.
LTTE, mille EL on terrorismiorganisatsioonina musta nimekirja kandnud, peab nüüd kindlasti relvad maha panema ja alistuma.
EL ja teised kaaseesistujad on soovitanud LTTE-l tungivalt seda teha.
LTTE reageering näitab meile, kas tamilite parimad huvid on tegelikult nende eesmärgiks.
LTTE kasutab oma variorganisatsioone Euroopas maksimaalseks propagandaefektiks ning kogub raha rahvusvahelise väljapressimisega.
Osad LTTE võitlejad võivad isegi üritada Euroopa Liidu piires varjupaika taotleda.
Kogu selle metsiku 26-aastase kodusõja jooksul on LTTE võtnud esmakasutusele jõledaid terroristlikke taktikaid, nagu enesetapupommitamised, mida nüüd kasutatakse - kahjuks - paljudes teistes maailma osades.
Sri Lanka sõjaväel on seetõttu tulnud rakendada kõiki tema käsutuses olevaid vahendeid, et kõnealust brutaalset relvastatud vastuhakku kahjutuks teha.
Ent selge on, et kannatanute statistika, mida väidab LTTE, on olnud liialdatud.
Osa on nüüd tagasi võetud, näiteks Agence Presse'i lugu 300 tsiviilisiku tapmisest pärast seda, kui väidetav autor eitas selle kirjutamist.
Sellele vaatamata on tsiviilisikute surm sõjatsoonis traagiline, ükskõik millal ja ükskõik kus see ka aset ei leiaks.
Selge on, et Sri Lanka relvajõud ei saa ka väita määrimata ajalugu, kuid nad pole üritanud meelega tsiviilisikuid ära kasutada ja neid ohtu seada, nagu seda on väidetavalt LTTE teinud.
Selleks, et sõda tõesti varsti läbi oleks, on oluline, et Sri Lanka pööraks oma tähelepanu nüüd konfliktijärgsele desarmeerimisele, demobilisatsioonile ja reintegreerimisele.
Tamilite marginaliseerimine singali enamuse arvelt tuleb lahendada viivitamatult ja jäävalt, et kindlustada stabiilne ja jätkusuutlik paljurahvuseline piirkondlik detsentraliseeritud ühiskond.
EL peaks samuti kindlustama, et Sri Lanka käsutusse antaks ressursid konfliktijärgse arengu toetamiseks.
Kuigi peaksime toetama valitsuse amnestiapakkumist enamikule LTTE liikmetest, on eluliselt oluline, et ühelgi kõige tõsisemate sõjakurjategude eest vastutajal ei lubataks karistamatult pääseda.
<D>
kirjalikult. - (DE) Volinik Potočnik, siin täiskogus on peetud kõnesid VKEde rolli kohta.
Tõepoolest, väikesed ja keskmise suurusega ettevõtted on ELi majanduse selgroog.
Üksnes Saksamaal on peaaegu 20 miljonit inimest, kes töötavad, tegelevad teadus- ja arendustegevusega rohkem kui 3,3 miljonis väikeses ja keskmise suurusega ettevõttes.
Euroopa kasv või mandumine sõltub peamiselt nendest.
Väikesed ja keskmise suurusega ettevõtted esitavad rohkem patenditaotlusi ja uuendusettepanekuid ning loovad rohkem töökohti kui suured konglomeraadid.
Siiski kestab olukord, kus VKEdel on puudulik juurdepääs laenudele ja rahastamisprogrammidele.
Eurostars on hea näide, kuidas asi töötab.
Erinevalt seitsmendast raamprogrammist, mis põhineb ülevalt alla lähenemisviisil koos ELi tsentraalse rahastamisega, on Eureka ja Eurostars rajatud altpoolt üles lähenemisviisile.
Programme haldab Eureka algatuse võrgustik.
See on hea lahendus ja ehk võiks see olla eeskujuks meie seitsmendale raamprogrammile.
Eurostarsi programmi eelised on alljärgnevad:
• juhtimisega peab tegelema teadusvõimekas VKE
• abikõlblikkust kontrollivad ja hindavad rahvusvahelised eksperdid
• ühtlustatud konkursikutsed ja tegevuskorraldus kõikides liikmesriikides
• kiire rahastamisotsuse tegemine: 14 nädalat pärast lõpptähtaega
• täiendavad lisatasud komisjoni poolt
• rahastamine toimub eranditult tagastamatute toetuste vormis (rahaline toetus)
Soovin raportööri tehtud töö eest soojalt õnnitleda.
Ma soovin programmile palju edu.
<D>
kirjalikult. - (SV) Rootsis on nii eelmised kui praegused valitsused edastanud positiivseid seisukohti ELi pikaajalise eelarve ja järgnevate aastate ühise põllumajanduspoliitika eelseisva "tervisekontrolli” osas, ootuses, et see toob kaasa märkimisväärseid muutusi ja reforme.
Nüüd me näeme, kuidas Euroopa Parlamendi föderalistlik enamus on seisukohal, et riigipead ja valitsused võtsid 2002. aastal endale kohustuse säilitada esimese samba põllumajandusfondid täies mahus ja samal tasemel kuni 2013. aastani ning et seda kohustust tuleb respekteerida.
Kuidas on võimalik 2002. aasta kokkulepet nii erinevalt tõlgendada?
Euroopa Parlamendi Kristlike Demokraatide / Konservatiivide ja Sotsiaaldemokraatide enamus arvab, et reformid leiavad aset alles pärast 2013. aastat.
Rootsi Sotsiaaldemokraadid ja Rootsi Liit on oma valijatele öelnud, et reformid kaasatakse kohe pikaajalisse eelarvesse 2008-2009. aasta "tervisekontrolli” põhjal.
Kes siis tõlgendab 2002. aasta kokkulepet õigesti?
Junilistani partei on selgel seisukohal, et ühise põllumajanduspoliitika reformid ja selle kulude vähendamine ELi eelarves peavad jõustuma kohe pärast tervisekontrolli teostamist.
Kõik teised lahendused reedaksid valijaid nendes kuues liikmesriigis, kus 2005. aastal ei soovitud laiendada ELi pikaajalist eelarvet.
<D>
kirjalikult. - Ameerika Ühendriikide ja Euroopa Liidu vahelised suhted on alati olnud tugevad.
Sõja järel suutis laastatud Euroopa end uuesti üles ehitada ja edasi areneda tänu ameeriklaste abile.
Praegu seisab maailm jällegi silmitsi kriisiga ning rohkem kui kunagi varem on tähtis, et me säilitame need sidemed ja töötame koos, et leida lahendused maailma majandust kimbutavatele probleemidele.
Euroopa Liit ja Ameerika Ühendriigid mängivad majanduse taastamises strateegilist rolli.
Meie sisemajanduse koguprodukt kokku moodustab üle poole maailma SKPst ning meie kahepoolne kaubanduspartnerlus on maailmas kõige tugevam, moodustades peaaegu 40% maailma kaubandusest.
Kuid kui tahame majanduskriisi vastu tõhusalt võidelda, siis on vaja rakendada lisameetmeid.
Atlandi-ülene majandusnõukogu on seadnud endale eesmärgi saavutada integreeritud Atlandi-ülene turg 2015. aastaks.
Seda tehakse kaubandustõkete vähendamise teel.
Kui see eesmärk on saavutatud, siis võib uuesti oodata majanduskasvu ning taastumisprotsess saab alata.
N-ö Krediidiprõksu oht ei ole möödas.
Majanduse edasise kokkukukkumise ja töötuse kasvu vältimiseks peab majandusnõukogu tagama mõlemas valdkonnas kooskõlastatud majanduspoliitika.
<D>
Lissaboni lepinguga andsime ELi elanikele kodakondsuse.
Järgmine samm on anda ELi kodanikele kodanikualgatus.
See on haruldane hetk, kui seadusandja või täitevvõim annab ühe osa oma volitustest kodanikele.
See näitab küpsust.
See on meie vastus demokraatlikule puudujäägile.
Meie töö ei põhine ainult esindusdemokraatial, see põhineb ka osalusdemokraatial.
Varasem arengupoliitika ja konsultatsioonid kodanikega otsuste tegemise protsessi käigus ei ole alati Euroopa Liidu kodanike ootustele vastanud.
Raske kompromissi tulemusel valminud kodanikualgatus tagas esiteks täieliku läbipaistvuse.
Teiseks lihtsustasime kogu süsteemi.
Samuti tõime sisse innovatsiooni võimalusega esitada toetusavaldusi Internetis.
Nüüd ootavad meid ees suured pingutused kodanikualgatuse edendamise alal ning sellega peavad tegelema nii komisjon, parlament kui ka liikmesriigid.
Samuti tuleb mõelda sellele, kas kodanikualgatuse avatust võivad ohustada demagoogilised või populistlikud ettepanekud.
Minu arvates seda ei juhtu.
Loomulikult nõuab iga kodanike esitatud algatus ka rohkem vastutust komisjoni ja parlamendi poolt.
<D>
kirjalikult. - (ET) Härra president, kolleegid.
Kõikidel inimestel peab olema võrdne võimalus osaleda täisväärtuslikult ühiskondlikus elus, sealhulgas töötada ja olla majanduslikult aktiivne, omada elustandardit ja heaolu, mida peetakse normaalseks ühiskonnas, kus nad elavad.
Kahtlemata on tööhõive parim viis vaesuse ja sotsiaalse tõrjutuse vältimiseks.
Kurioosne on aga asjaolu, et täna elab ELis vaesuses 20 miljonit töötavat inimest, kellest enamik on naised.
Leian, et lisaks ebasoodsas olukorras olevate elanikerühmade vaesuse ja sotsiaalse tõrjutuse probleemidega tegelemisele tuleb ELis tunduvalt enam tähelepanu pöörata ka töötavate inimeste vaesusele ja seda eriti naiste osas.
Üle tuleb vaadata senine ELi tööturu aktiveerimispoliitika: pakkumaks inimestele enam sotsiaalset kaitset, vajame hüppelauda korrapärase, tasuva ja õiguslikult turvalise tööhõive suunas.
Samuti leian, et liikmesriikides töötajale makstav töötasu (sh miinimumpalk) peab olema õiglane ja tagama tema toimetuleku, välistades vaesuse lõksu sattumise.
Tervitan raportis väljakäidud ELi sihtmärki saada tulevikus miinimumpalgaks vähemalt 60% (riigi, sektori) keskmisest palgast ning fakti, et liikmesriikide vahel on kokku lepitud ka selle saavutamise ajakavas.
Vaid tasakaal paindlikkuse ja kaitstuse vahel parandab tööhõivet ja sotsiaalset kaasatust.
<D>
kirjalikult. - (PL) Looduskeskkonna kaitse peaks olema kahtlemata iga liikmesriigi ja kogu ühenduse prioriteet.
Mis puutub algatusse luua ülemaailmne kliimamuutuste liit, siis parim, mida selle kohta saab öelda, on see, et tegu on mõttetu liiduga.
Maksumaksjate raha raiskamine veel ühele kulukale poliitilisele organile ei aita looduskeskkonna seisundit kohe kindlasti parandada.
See pakub vaid täiendavaid tulusaid ametikohti, mis täidetakse Brüsseli bürokraatidega.
Arengumaade tekitatav reostus ja süsinikdioksiidi heitkogused on majandushiidudega võrreldes ebaolulised.
Juhin tähelepanu sellele, et juba aastaid on Ameerika Ühendriigid olnud toksilisi aineid tootvate riikide nimistu tipus.
USA ei ole aga ikka veel ratifitseerinud Kyoto protokolli.
Ma olen veendunud, et liidu moodustamine ELi ja arengumaade vahel ei aita vähimalgi määral reostust vähendada.
Teisalt võivad vestlused eelnimetatud riikide poliitiliste liidritega olla määrava tähtsusega.
Nemad on need, kes looduskeskkonna hävingut kõige enam soodustavad.
<D>
(BG) Daamid ja härrad, viimasel ajal on täheldatud Bulgaarias põlastusväärset tava, häälte ostmist.
Sellega tegelevad kõik poliitilised parteid, välja arvatud patriootliku Attacki partei.
Nagu näitavad paar aastat tagasi Pleveni lähedal Bresti linnas kogutud andmed, ostavad hääli isegi parteid, mis kirjeldavad end kui alternatiivi võimul olevatele parteidele.
Eelseisvad valimised tõotavad tulla Bulgaaria lähiajaloo ühed manipuleerituimad ja erapoolikuimad.
Türgi etniline konstitutsioonivastane rahvuspartei MRF on eriotstarbeliselt eraldanud 60 miljoni euro suuruse summa, et saada nii Euroopa Parlamenti kui ka Bulgaaria Vabariigi Rahvusassambleesse võimalikult suur arv parlamendiliikmeid, kes seisaksid Türgi huvide eest.
On täiesti reaalne oht, et järgmises Euroopa Parlamendis on esindajaid, kes on oma kohad saanud tänu häälte ostmisele.
Meie Attacki partei sõnum on järgmine: "Türgile ei ole Euroopa Liidus kohta" ning me nõuame, et president Pöttering julgustaks Bulgaaria ametivõime rakendama vastavaid valimisseadusi, et nurjata sellise sammu edukus eelseisvatel valimistel.
<D>
komisjoni liige. - Härra juhataja, ma ei soovi tänada mitte ainult kogu Euroopa Parlamenti, vaid eraldi ka Stavros Lambrinidist selle olulise raporti eest, mis annab väga ajakohase panuse põhivabaduste ja turvalisuse edendamisse Internetis.
Samal ajal kui Internet on saavutanud tänapäeva ühiskonna- ja majanduselus järjest suurema osakaalu ning mõjutab paljusid meie eluvaldkondi, tekitab tehnika arengu tohutu kiirus märkimisväärseid probleeme, millele tuleb leida sobiv lahendus, kui me soovime kasutada kõiki Interneti ja infoühiskonna võimalusi.
Me jagame härra Lambrinidise muret eeskätt isikuandmete kaitse pärast, mis on Interneti-kasutajate jaoks olulisim teema.
Lubage mul kinnitada, et komisjon peab jätkuvalt väga oluliseks kodanike põhiõiguste ja -vabaduste edendamist ning püüab tagada iseäranis eraelu puutumatuse ja isikuandmete kõrgetasemelise kaitse nii Internetis kui ka mujal.
Olen veendunud, et eraelu puutumatuse piisava kaitse poole püüdlemine ei ole vastuolus suurema turvalisuse tagamisega.
Nende kahe eesmärgi suunas võib ja tulekski püüelda korraga.
Interneti stabiilsus ja turvalisus olid meie prioriteedid 2005. aastal infoühiskonna maailma tippkohtumisel ning me jätkame tööd nende eesmärkide nimel.
Kõnealuseid teemasid tutvustatakse peagi uues strateegias, millega tahetakse kaitsta elutähtsat infoinfrastruktuuri ja suurendada Euroopa valmisolekut astuda vastu ulatuslikele küberrünnakutele ja katkestustele.
Strateegia hõlmab tegevuskava, milles määratletakse Interneti stabiilsuse ja paindlikkuse põhimõtete ja juhiste propageerimise suunised.
Strateegia raames arendatakse koostööd kolmandate riikidega eelkõige infoühiskonna teemaliste dialoogide abil, millega suurendatakse üleilmset üksmeelt nimetatud valdkonnas.
Samas on komisjon veendunud, et tagada tuleb sõnavabaduse ja teiste põhivabaduste austamine Internetis.
Taas ei välista need kaks eesmärki üksteist.
Teie raportis käsitletakse põhjalikult võimalust arendada üleilmseid standardeid, andmekaitset ja sõnavabadust.
Komisjon osaleb igal aastal andmekaitsevolinike rahvusvahelisel konverentsil ning jälgib käimasolevat tööd võimalike rahvusvaheliste tulevikustandardite kallal, mis käsitlevad eraelu puutumatust ja isikuandmete kaitset.
Me oleme täielikult pühendunud ELi kodanike suhtes praegu kohaldatava kõrgetasemelise kaitse edendamisele.
Kui rääkida sõnavabadusest, siis püüab komisjon tugevdada seda põhiõigust rahvusvahelistel foorumitel ka edaspidi.
Uusi õigusakte ei peeta selles valdkonnas praegu kuigi heaks edasiliikumise võimaluseks.
Meil on juba palju sellealaseid siduvaid rahvusvahelisi dokumente.
Usun, et hetkel on otstarbekas kaaluda põhjalikult hoopis seda, kuidas olemasolevaid õigusakte nõuetekohaselt jõustada.
Seega seisneb küsimus rakendamises.
Eelnimetatud põhjalikku kaalumisse peaks kaasama ka üleilmses kaubanduses osalejad, kellel tuleks aidata määratleda paremini oma ülesanded ja vastutuse sõnavabaduse tugevdamisel ja edendamisel üleilmses Interneti-keskkonnas.
Lubage mul lõpetada üldise märkusega.
Arvan, et me peaksime lahti harutama need rasked probleemid, millele see raport valgust heidab, ning veenduma, et konkreetsete õiguste ja vabaduste kasutamist Internetis ei piirata ülemäära.
Näiteks on komisjoni 2006. aastal vastuvõetud turvalise ühiskonna strateegia põhiaspektiks olnud terviklikkus, millega tagatakse sidusrühmade vaheline koordineeritus ning tunnistatakse samal ajal, et igaüks neist rühmadest peab oma ülesandeid ja kohustusi täitma.
Me kõik peame veenduma, et meie tegevus Internetis ei vähenda liialt teiste turvalisust samas keskkonnas, vaid vastupidi, suurendab seda võimalust mööda.
Seetõttu väljendab komisjon koostööaltilt raporti üle heameelt ja toetab seda.
<D>
kirjalikult. - (RO) Ma andsin oma poolthääle resolutsiooni projektile, mis keelab reisijate läbivaatuse kui vahendi, mis muudab tsiviillennunduse julgestusmeetmed rangemaks.
Reisijate turvalisus on väga tähtis, ent selle tagamiseks võetavad meetmed ei tohiks rikkuda kodanike põhiõigusi.
Kehaskannerite kasutuselevõtt praegu pakutud kujul ei taga eraelu puutumatuse kaitset.
Minu arvates tuleks korraldada uuringud, et teha kindlaks meetme kasutuselevõtu mõju inimtervisele, ja koostada mõjuhinnang, et selgitada välja nendest meetmetest saadav kasu.
Samuti leian, et skannitud kujutiste käitlemise korra kehtestamine on äärmiselt tähtis.
Euroopa andmekaitseinspektor peaks sõnastama ja avaldama oma vaatenurga selle kohta, kas reisijate turvalisust suurendavaid meetmeid rakendatakse kooskõlas isikuandmeid reguleerivate õigusaktidega.
Ootame Euroopa Komisjonilt huviga täiendavaid andmeid paremate tsiviillennunduse julgestusmeetmete kohta.
Ma olin resolutsiooni vastuvõtmise poolt, sest Euroopa Liidu kodanike põhiõigusi on vaja kaitsta.
<D>
(DE) Proua juhataja, Euroopa Liidu ja Euroopa kodanike vaheline lõhe ei tohiks olla nii suur nagu see praegu on.
Me peame tagama selle lõhe vähenemise!
Selles suhtes on ombudsmanil väga tähtis roll, eriti nendes piirkondades ja nendel aegadel, kui ta teeb head tööd.
Kõige tähtsam on, et me saame loota ombudsmani pühendumusele ja reaalsustajule.
Me ei tohi püstitada ülemääraseid ootusi, mida mitte keegi täita ei suuda.
Teisest küljest tuleb ka tagada, et Euroopa asutuste haldustegevuses esinevate väärtarvitustega ka reaalselt tegeletakse, ning võimaluse korral otsitakse mõistlikke lahendusi, mis rahuldaksid kodanikke ning tagaksid nende turvalisuse.
Praeguseni on ombudsman näidanud, et ta võtab oma ülesannet tõsiselt ning saab sellega hästi hakkama.
Meil jääb üle vaid loota, et nii jääb ka edaspidi, ning tänada teda ja raportööri selle raporti eest.
<D>
(PL) Hr juhataja, me peame seda arutelu üsna omapärasel ajal - see tähendab ajal, mil oleme kaotanud hea transpordivoliniku, kelle all ma mõtlen Jacques Barrot'd - ajal, mil me ootame uut volinikku.
Tegelikult huvitab mind, kas määratud volinikukandidaat kuulab meie arutelu täna, kuna see oleks igas mõttes kindlasti õigustatud.
Me räägime siin maanteevedudest, valdkonnast, mis on võimaldanud saavutada kaubavahetuse 40% suuruse kasvu ELi liikmesriikide vahel viimasel viiel aastal.
Me räägime valdkonnast, mis tegelikult hoiab Euroopa liikumises.
Minu arvates vajame siin võimalikult palju vabadust, sealhulgas kabotaaži vallas.
Samas vajame aga võimalikult palju rangust, eriti võitlemisel selliste nähtustega nagu kelmidest bussioperaatorid, kes ausalt öeldes hävitavad turu.
Nende tegevusloa tühistamine ei ole karistusena rakendatav, sest neil ei ole ega ole kunagi olnud ühtegi sellist luba.
Näen kogu valdkonnas aga mitut märkimisväärset ohtu: kütusehind ja selle tõus, väliste transpordikulude sissearvamise viis, tööaja täitmise viis ning samuti on mulle jäänud mulje, et veoettevõtete kasumlikkus üldplaanis väheneb.
Seepärast sooviksin eriti entusiastlikult toetada hr Piecyki raportit, et arutada bussivedude küsimust ja juunis hääletada.
Ma toetan hr Sterckxi seisukohta, et on vaja uut uuringut turu avamise tagajärgede kohta, kuid see peaks seonduma ka maanteevedude sektori majandusliku heaolu hindamisega.
<D>
(DE) Proua juhataja, volinik, te pole vastanud olulisele küsimusele.
Mida te teete vahepealsel ajal?
On olemas positiivne lahendus.
Mida te teete, kui laps saab vahepeal surmavalt vigastada ja teie olete osaliselt vastutav, sest viivitasite tegutsemisega?
Kuidas te sel juhul toimite?
Peate endalt seda küsima, samuti nagu meiegi.
Mis puutub kuludesse, siis eksisteerib võrreldav paralleel.
Puuetega inimeste õiguste puhul lennutranspordis jaotuvad kulud võrdselt kõigi vahel, mis on normaalne.
Lapse eostamine, sünnitamine ja üleskasvatamine ei ole ainult eraasi, vaid avalik ülesanne, riigi ülesanne.
Igaüks peab olema valmis selle endale võtma ja seda rahastama.
Vähemalt minu arvates on see loomulik asi.
Kohtades, kus lapsed vanuses kuni 14 aastat saavad rongis tasuta sõita, on need samuti teised reisijad, kes maksmisesse oma panuse annavad.
Eelkõige lennutranspordisektoris, mis on vabastatud kütuse käibemaksust - st 14 miljardit eurot aastas - oleme võimelised hankima mõned eurod, et anda lastele parim kaitse, mida nad tulevikuks vajavad.
<D>
(FR) Pr juhataja, kuulates täna siin oma kolleege olen üsna üllatunud, et me kõik nõustume vajadusega Euroopa ühise energiaturu järele, kuigi ma leian, et me peame tööd tegema energiatõhususe osas, et tarbijad maksaksid nii vähe kui võimalik.
Oleme seega kõik üksmeelel saavutatava eesmärgi, aga mitte selle saavutamise viisi osas.
Palju ei mainitud nõukogu kokkulepet 6. juunist, mis ei nõua tingimata omandi, tootmise ja jaotamise lahtisidumist.
Kui lahtisidumine ja ühisturg põhjustaksid energiahinna langemise, oleks see ilmne.
See ei ole nii Hispaanias või Ühendkuningriigis ja komisjon ei ole seda kunagi tõestada suutnud.
Seega ärme halvustame teatud ettevõtteid, kes omavad tegelikult tööstuslikke ekspertteadmisi ja on näidanud, et suudavad tõhusalt toimida.
Kui me soovime vastastikkust seotust, solidaarsust, on kahtlemata parem, kui liikmesriigid saavad valida mitme mudeli hulgast.
Teeme lõpu sellele ühelaadsele mõtlemisele, mis ei poolda kolmandat teed, mis esitab süüdistusi "Franco-Saksamaa kartelli" osas.
Me teame, et turg üksi ei saa lahendada monopolide küsimust, mis niikuinii eksisteerivad kõikjal.
Liikmesriigid on astunud sammu vastuvõetava paketi suunas, mida on võimalik viimistleda.
Kui me seda vastu ei võta, riskeerime kogu teksti kaotamisega, ja meie kodanikud peavad ootama.
Olulisem on see, et ma ei taha näha häid inimesi selle koja ühes küljes ja pahasid - s.t neid, kes ikka veel tahavad kokkulepet nõukoguga - teises.
<D>
(PL) On leitud, et migratsioon võiks olla üks demograafilise kriisi tagajärgede leevendamise viise.
On äärmiselt oluline julgustada kolmanda maailma riikide kodanikke sisenema liidu territooriumile, et asuda tööle.
Kuid me oleme huvitatud üksnes seaduslikust elamisest ja töötamisest.
Ebaseaduslikud välistöölised tähendavad eelarvekadusid ja moonutavad ettevõtetevahelist tervet konkurentsi.
Tööandjad on ebaseaduslike töötajate jõupingutustest suurimad kasu lõikajad.
Nad saavad lihtsalt muretseda odavat tööjõudu.
Kolmanda maailma riikidest pärit välismaalased on sageli tööl raskeimates ja madalalt tasustatud ametites.
Kuna nad on keerukas olukorras, on nad valmis tegema kõike, mida tööandjad neilt nõuavad.
Tööandja kasutab sageli ära nende meeleheidet.
Neile inimestele üksnes ei maksta vähe, vaid nad töötavad ka ilma igasuguse sotsiaalkaitseta või tervisekindlustuseta ning neid ähvardab pidev väljasaatmisoht sellest riigist, kus nad viibivad.
Liit peaks lihtsustama sisserändajate tööleasumist ning meil tuleks selles suunas tegutseda.
Pean silmas näiteks Ukraina kodanike töötamist Poolas.
<D>
(DE) Proua juhataja, daamid ja härrad, see on tõesti huvitav ja hea arutelu sel lihtsal põhjusel, et raporteid vaadates me kombineerime kaks aspekti, mis esmapilgul ei näi omavahel otseselt ühenduses olevat, kuid mis on seotud kriisiga toimetuleku ja majanduse elustamise moodustega.
Olin õiguskomisjonis Weberi raporti variraportööriks ning tahaksingi kõigepealt proua Weberit selle raporti puhul ülimalt siiralt õnnitleda.
Proua Weberi raport ei tegele traditsioonilises mõttes kriisijuhtimisega, vaid äriühinguõiguse lihtsustamisega, ning aitab bürokraatiat vähendada ja ettevõtete koormaid likvideerida.
Praegusel kindlal ajahetkel, parlamendi ametiaja lõpul, tõestab see selgelt ja on näiteks, et Euroopa Parlament käsitleb seda konkreetset küsimust ning teeb katseid seda äriühinguõigust ettevõtetele soodsamaks muuta - mida ma väga tervitan.
Kuna see arutelu pakub ka võimalust öelda midagi finantsturgude õigusaktide kohta üldiselt, tuleks märkida, et see fakt, kuidas me siin parlamendis praegu tulemusi saavutame ja meie esimese finantsturgude paketi menetluse esimesel lugemisel lõpule viime, annab samuti märguande, et praeguse parlamendikoosseisu ametiaeg on lõppemas.
Ma arvan, et ka see on tähtis.
Igatahes tahaksin ka rõhutada, et teine pakett - mida komisjon muidugi praegusel hetkel alles ette valmistab - saab kahjuks selle ametiaja jaoks valmis liiga hilja.
Sellel on oma põhjused.
Nagu te mäletate, oleme finantsturgude teatavate valdkondade reguleerimist varem arutanud, nimelt täiskogu komisjonides ning mitmel puhul ka täiskogu istungitel, kuid see on alati kohanud tugevat vastuseisu.
Vastuseis tuli ka nõukogult.
Ühendkuningriigi sotsialistist peaminister Gordon Brown keeldus seal pikka aega teatavaid tõsiasju tunnistamast.
Vastuseis tuli ka komisjonilt - kes pikka aega oli riskihajutamisfondide ja muude sektorite vastu - ning ka siit täiskogust.
Kui asi jõudis omaalgatuslike õigusloome raportite ettekandmiseni, lükkas majandus- ja rahandusküsimuste komisjoni eesistuja seda tükk aega edasi, pidades selle arvelt tarbetut arutelu pädevuse kohta.
Mul on hea meel, et kõik on nüüd valgust märganud.
Volinik McCreevy reguleerib riskihajutamisfonde, proua Berès annab loa omaalgatuslikeks raportiteks ning ka Gordon Brown on meelt muutnud.
See on positiivne areng, mida mu fraktsioon ja mina väga tervitame.
<D>
Parlamendi kodukorras sätestatakse, et hääletamine toimub tavaliselt käte tõstmisega, välja arvatud juhul, kui taotletakse eraldi nimelist hääletust.
Kui hääletatakse käte tõstmisega, võib aeg-ajalt juhtuda, ja vaid aeg-ajalt, et kas siis selle tõttu, et parlamendiliikmed kätt ei tõsta või kuna esineb segadust, siis teeb president hääletuse tulemuste hindamisel vea.
Kui see peaks juhtuma, jällegi harvadel kordadel, siis taotleb parlamendiliige kontrollimist ja selle tulemusena korraldab president nimelise hääletuse ning olukord on lahendatud.
See kõik on ette nähtud ja meie hääletused kulgevad 99,9 % juhtudest täiesti korrektselt.
Igal juhul sai parlamendi president härra Boothilt kirja, milles märgiti seda asjaolu ja taotleti sellekohast tegutsemist.
Küsimust käsitletakse esimeeste konverentsil ja loomulikult töörühma poolt, mis tegeleb parlamendi töömeetodite uuendamisega.
See on juba käimas.
Seega kinnitan teile, härra Farage, et me pöörame sellele asjale suurt tähelepanu ja püüame tagada, et asjad sujuksid iga päev paremini.
Härra Swoboda, me hääletame täna nimeliselt, mis on samuti kooskõlas kodukorraga, kuna fraktsioon on esitanud taotluse nimeliseks hääletamiseks.
Täna.
Ja tänasest võtame me vastu otsuseid.
<D>
(PT) Austatud juhataja, kas ELi-Aafrika tippkohtumine oli selle toimumiseks tehtud jõupingutusi väärt, saame me hinnata alles 2010. aastal toimuval järgmisel tippkohtumisel selle järgi, kas arutelu alla tulevad küsimused on uued või on need samad mis praegu.
Selle kriteeriumi järgi ja alles siis saame me hinnata sel nädalavahetusel Lissabonis toimunu tulemusi.
Siiski saame me ka vahepeal teatud määral selgusele jõuda.
Tippkohtumist esitleti kui kohtumist, mille eesmärkideks on dialoog, tõeliselt kahepoolne partnerlus ja ühine vastutuse jagamine.
Need on kiiduväärt eesmärgid.
Uuenäolistes suhetes Euroopa ja Aafrika vahel ei saa olla üht liidrit, sest aafriklased peavad ise oma saatuse eest vastutama.
Meie, naabrid Euroopast, peame arenguabi pakkudes olema heldekäelised ja järjekindlad.
Kui me 2010. aastal oleme õigel teel, et saavutada aastatuhande arengueesmärgid, ja kui näeme vähem hukkunuid, vähem näljahäda, rohkem demokraatiat, rohkem inimõiguste austamist, rohkem õiglast kaubandust ja rohkem arengut, on seekordne tippkohtumine olnud edukas.
Kui aga samad diktaatorid on ikka veel võimul ja sõlmitakse samasuguseid tehinguid, mis toovad väga suurt kasu väga vähestele, on võimalus käest lastud.
<D>
(DE) Proua juhataja, raportöör väidab, et tema ei ole viivituse eest vastutav.
Muidugi on!
Ta oli oma asjadega taga ka parlamendikomisjonis ja ma tõesti ei taha rohkem sellest rääkida
(FR) Astrid Lulling, fraktsiooni PPE-DE nimel. - Proua juhataja, tahaksin öelda veel üht asja, juhtides tähelepanu, et raportööri koostatud seletuskiri sisaldab märkusi, mis on täielikult raporti teemast mööda ja kontekstist väljas.
Raportööri isiklikud vaated...
(Juhataja palus sõnavõtjal lõpetada)
Te olete töörühma esimees.
Ma pean ütlema, et raportööri isiklikel vaadetel ELi ametnikele makstud pensionide kohta ei ole kohta parlamendi ametlikus dokumendis.
Ma tahan, et see oleks ametlikult kirjas.
<D>
fraktsiooni Verts/ALE nimel. - (NL) Härra juhataja, minu fraktsioon tervitab minister Vondra kommentaare Guantánamo lahe kohta.
Tundub, et Euroopa Liit põhimõtteliselt otsib ühtset vastust ning Tšehhi eesistujariigina aitab meid selles.
Kinnipeetavate transportimiskohad on veel riikliku kokkuleppe küsimus, kuid on teatatud, et Euroopa reaktsioon USA soovile saab põhimõtteliselt olema positiivne.
See teeb heameelt parlamendile, sest 2006. aastal palusime ELi liikmesriikidel ennetavalt nõuda endiste kinnipeetute ümberasustamist, sh Euroopa Liitu.
Minu küsimus nõukogule on: kas olete suutelised seda läbi viima ennetaval viisil?
Kas küsiksite USA-lt praegu, kes need kinnipeetavad on?
Kas uurite kinnipeetavate tausta kohta ning mis nendega juhtuma hakkab, et me saaksime vajalikud ettevalmistused ära teha?
Samas on mul väga hea meel selle positiivse suhtumise üle, mis loodetavasti peatab inimõiguste rikkumised, mida need inimesed on pidanud kogema.
Härra juhataja, kuigi kõik see on Guantánamo lahe, mis on sümbol, seisukohast suurepärane, ei tohiks me unustada, et eksisteerib ka teisi vanglaid, mille suhtes peaksime arvamust avaldama.
Meelde tuleb näiteks Bagram, Kabuli lähedal, kus hoitakse kinni umbes 600-700 inimest.
Soovin, et nõukogu ning komisjon kindlustaks, et need kinnipidamisasutused suletakse samuti.
Kuigi olin rahul kommentaaridega Guantánamo lahe kohta, olen LKA tegevusest natukese kohkunud.
Hindan seda, et eelkõige tahab nõukogu vaadata tulevikku, mitte minevikku.
Saan sellest väga hästi aru, sest minevikku vaadates leiab sealt suure segaduse.
Oleks liiga naiivne öelda, et nüüd, kui USA-l on uus president, saame meile kõigile uuesti samu standardeid rakendada ning unustada oma südametesse vaatamise ja jätta tähelepanuta abi, mida oleme andnud valitsusele, kelle kohta nüüd ütlete, et ta on käitunud valesti.
<D>
fraktsiooni ALDE nimel. - (NL) Kui palju kordi varem oleme sellel täiskogul juba Birmast rääkinud?
Mitmeid kordi aastas seisame siin ja asi jääb endiselt lootusetuks.
Ent olukord Birmas on muutunud isegi hullemaks pärast viimast korda, kui me sellest rääkisime.
1,4 miljonit ohvrit ei ole endiselt saanud mingit abi.
Kolmkümmend tuhat last kannatavad ägeda alatoitumise all.
Sajad tuhanded on jäänud kodutuks ning neid ähvardab koolera, kopsupõletiku ja nakkushaiguste oht.
Ma saan aru, et täna hommikul lubati katastroofipiirkonda tervelt kaheksa organisatsiooni Médecins Sans Frontières välismaalasest arsti.
Ma tahan igal juhul toetada Hartmut Nassaueri pöördumist ASEANi poole.
See peab nüüd lõpuks ilmutama kindlameelsust, sest hunta on selgelt rohkem huvitatud enda režiimi säilitamisest rahvahääletuse abil, mis ei vääri isegi seda nime - Jan Marinus Wiersma nimetab seda kafkalikuks -, kui oma rahva ellujäämisest.
Kindralid arvavad, et riiki saabuvad välismaalased ähvardavad sõjaväelise režiimi püsimist.
Samas on selge, et Médecins Sans Frontières, Oxfam, Briti, Prantsuse ja Ameerika Ühendriikide laevad toovad endaga abikaupu, mitte režiimivahetust, kui väga ma ise seda ka ei sooviks.
Aga nähtavasti ei suuda me huntat selles veenda, seega peame otsima alternatiive.
Arvan, et parim alternatiiv on julgeolekunõukogu.
Euroopa ja Ameerika Ühendriigid peavad nõudma Birma olukorra päevakorda võtmist.
Kõik ÜRO liikmesriigid on nõustunud kahe järgmise põhimõttega: vastutuse võtmine kodanike kaitsmise eest ning rahvusvahelisele üldsusele sekkumisõiguse andmine katastroofide korral, kui mõni riik ei saa või ei taha enam oma kodanikke kaitsta.
ÜRO peab tegutsema.
Ma mõistan probleeme ja tunnen uhkust volinik Micheli üle, kes käte ringutamise ja töörühmade kokkukutsumise asemel asus lihtsalt asja kallale, lähtudes põhimõttest, et teod on olulisemad kui sõnad.
See avaldab mulle muljet.
Samuti leian, et Euroopa Liidu lubatud abi on eeskujulik.
Usun, et Prantsusmaa ministril Bernard Kouchneril on õigus, kui ta ütleb, et hunta on süüdi kuriteos inimsuse vastu.
Mind paneb imestama, miks meie, ülejäänud 26 ELi liikmesriiki, neid sõnu hoolikalt ei kuula.
Proua juhataja, abi tuleb viia Birma rahvani hunta nõusolekust või keeldumisest hoolimata.
Vajaliku abi andmisest keeldumine on inimsusevastane kuritegu.
Tahaksin näha Euroopa Liitu eestvedaja rollis, et ÜRO ja ÜRO Julgeolekunõukogu suunaks selle asja Haagi Rahvusvahelise Kriminaalkohtu prokurörile.
Kõigel on piir, kannatus on otsa saanud.
Ma ütlen, et hunta tuleb vedada Rahvusvahelisse Kriminaalkohtusse.
See on see, mida me tahame.
Praeguses olukorras peaksid trellide taga istuma nemad, mitte Birma dissidendid!
<D>
(RO) Tähtis ei ole, kuidas Kozloduy tuumaelektrijaama sulgemise ja tegevuse lõpetamise küsimust lahendatakse, tähtis on, kuidas Bulgaaria ise selle küsimuse lahendab.
Nagu siin istungisaalis juba aga öeldud, mõjutab tegevuse lõpetamine ka naaberriike ning sellest võib saada pretsedent teistele riikidele, kellel on sarnased reaktorid, mille maksimaalne kasutusiga on lähenemas lõpule.
Ma ei varja tõsiasja, mida siin on juba väljendatud, et Kozloduy tuumaelektrijaam on Rumeenia kodanikele alati peavalu valmistanud, eriti pärast Tšernobõli õnnetust.
Seetõttu on oluline, et tegevuse lõpetamisega kaasneks avalik teabekampaania, mis on suunatud kõigile sidusrühmadele, kellel on õigus olla teavitatud selle protsessi etappidest, ajakavast, iga etapiga seotud riskidest, lõhustuvate materjalide ja ohtlike jäätmete kaitsmise meetoditest ja ka Kozloduy piirkonna ökoloogilisest taastamisest.
Ma soovin rõhutada, kui tähtsaks tuleb pidada radioaktiivsete jäätmete töötlemist.
Sellel põhjusel tuleb Bulgaariale eraldatud vahendid kanda üle regulaarsete ajavahemike järel ilma katkestusteta.
Ma mainin seda, et kuigi kulud tunduvad piisavalt suured, on need ainult hinnangulised, sest Bulgaarias puudub tuumajaama tegevuse sellises mastaabis lõpetamise pretsedent.
Lõpetuseks ütleksin lootusrikkalt, et piisava rahastamise ja hoolsa planeerimise korral ning tingimusel, et kõnealuses valdkonnas vajalikke volitusi omavad organid teostavad järelevalvet, saab jaama tegevuse lõpetamisest hea eeskuju selle kohta, kuidas Euroopa raha hästi kasutada.
<D>
(PL) Hr president, viisade maksumus isikutele, kes ei ole ELi kodanikud, on kasvanud pärast Schengeni ala laienemist.
Valgevenelased näiteks peavad nüüd maksma viisa eest 12 korda nii palju kui varem - 60 eurot 5 euro asemel.
Nii palju teenib Valgevenes nooremarst.
60 eurot on kolmandik keskmisest kuupalgast.
Paljude valgevenelaste jaoks on see barjääriks, mis takistab neil viisat taotleda ja oma ELi naabreid külastada.
EL takistab otsest kontakti kodanike vahel just siis, kui peab pühaks heanaaberlikkuse poliitikat Lissaboni lepingus.
Viisade hindade tõus on seega valus paradoks.
See on ka suurepärane kingitus president Lukashenkole, kes ütleb, et valgevenelastel ei ole Euroopalt midagi oodata.
Daamid ja härrad, seda tuleb muuta.
Kutsun üles võtma meetmeid, et vähendada viisade hinda Valgevene kodanikele.
<D>
(DE) Härra juhataja, esmalt lubage kommenteerida Karl-Heinz Florenzi raportit, milles minu arvates oli väga hästi kokku võetud praegune teaduslik konsensus.
Sellele vaatamata hääletasin ma raporti vastu.
Kliima on tähtis teema ja ma olen nõus, et me peame selles osas tegutsema.
Siiski on teaduslik konsensus esialgne ja nagu kõik teaduslikud konsensused viimase saja aasta jooksul, lühiajalise iseloomuga.
Igal juhul liigume me neist edasi.
Käesolevas raportis ei pakuta meile selle koha pealt piisavalt võimalusi.
Pealegi on esile toodud konkreetsed meetmed ühekülgsed.
Me peame tagama, et Euroopa ei mineta oma majanduse suutlikkust.
Euroopa ei saa üksi maailma päästa.
Viivitamata peab kaasama teised riigid selle ülemaailmse probleemi käsitlemisse.
Ainult nii saame rakendada teaduslikku konsensust.
Me ei saa seda koormat üksi kanda.
Sellel taustal tunnen ma, et raportist on puudu kliimamuutuste leevendamiseks vajalike meetmete loetelu.
Tõenäoliselt ei suuda me seda üldse peatada.
Sellisel juhul arvan ma, et meetmeid, mis jäädavalt muudavad meie tööstuse struktuure, ei saa vastu võtta ainult esialgsele teaduslikule konsensusele tuginedes.
<D>
(FR) Austatud juhataja, nõukogu eesistuja, meie ja meie kaaskodanike ootustele vastamiseks peavad nõukogu, mida te juhite, ja parlament näitama selget, mõistetavat ja konkreetset poliitilist tahet.
Teie olemine nõukogu eesotsas on juba otsusekindluse garantii.
Selles osas oleme me kõik näinud, siin Strasbourgis ja Brüsselis, kuuekuuliseks eesistumiseks ettevalmistuse kvaliteeti, ja seda ulatust, milles Prantsuse valitsuse liikmed teevad end kättesaadavaks.
Prioriteedid, mis te just esitlesite, on õiged vastamaks ELi kodanike muredele.
Samamoodi teised väljakutsed, mis te tõstatasite, sealhulgas euroala majanduslik haldamine vastuseks tooraine- ja süsivesinike üldisele hinnatõusule, või stabiilse ja majanduslikult heal järjel oleva ala loomine Vahemerepiirkonnas, on täiesti tüüpilised näited teie pühendumusest Euroopa Liidule, mis on mõjuvam probleemide suhtes ja tähelepanelikum tema elanikkonna suhtes.
Vastuseks avalikule arvamusele, kus on kahtlusi ja inimesed mõnikord annavad järgi kiusatusele tõmbuda tagasi rahvuslikule tasemele probleemide lahendamiseks, on tähtsam kui kunagi varem tähelepanu juhtida sellele, et meie kontinendil on märkimisväärsel hulgal eeliseid ja see on siiani üks väheseid stabiilseid piirkondi maailmas, mille ennustamatus kasvab.
Euroopa Liit peab püüdma näidata, et globaliseerumine ei saa toimuda ilma oma inimesi kaitsmata, ja ma tervitan teie pühendumust selle tõestamisel.
Lõpuks, kuna Euroopa Liit läbib märkimisväärset usalduskriisi, tahame me siiralt, et Prantsusmaa eesistumisajal viidaks lõpule rohkem kui 15 aastat kestnud jõupingutused laienenud Euroopa Liidu toimimise reformimisel.
Me vajame, et Lissaboni leping jõustuks nii kiiresti kui võimalik, mida te kindlalt väitsite.
Me usaldame teid läbirääkimistel meie iiri sõpradega ja veendes väheseid liikmesriike, kes siiani kahtlevad selle ratifitseerimises, et seda lõpuks teha.
Lugupeetud president, te ütlesite eelmisel nädalavahetusel, et ei olnud valmis panema Euroopa Liidu lippu tagasi taskusse, ja tõepoolest me nägime, et te heiskasite selle triumfikaare all Prantsuse lipu kõrvale.
Me tõlgendame seda sümboolset žesti kui teie otsusekindlust tegutseda ühenduse teenistuses ning me täname teid, austatud president.
<D>
(SK) Tahaksin tänada raportöör proua Cizelji suurepärase ja inspireeriva raporti eest.
Ebasoodus energiasituatsioon maailmas, ELi kõrge sõltuvus energiaimpordist ja kasvuhoonegaaside heitkoguste suurenemine tähendab seda, et tuumaenergia, hoolimata paljudest ideoloogilistest oponentidest, pälvib rohkem tähelepanu ELi tasandil ning on juba muutunud mõnedes Euroopa riikides energiakombinatsiooni lahutamatuks osaks.
Selles kontekstis peab Euratomi Tarneagentuur tulema toime nende väljakutsetega, et pakkuda oma klientidele laiahaardelisi ja tõhusaid teenuseid suure paindlikkusega ning ligipääsu tarneallikatele.
Lubage mul põgusalt puudutada kolme aspekti, mis on selle agentuuri mandaadi täitmiseks põhilised.
Kõigepealt tahaksin mainida agentuuri ülesandeid.
Nõustun täielikult raportööriga, et need ülesanded tuleks selgemalt määratleda vastavalt lepingu sätetele ja tuumamaterjalide tarnimise ohutuse ühise poliitika eesmärkidele uuendatud energia kontekstis.
Teine mõte on seotud agentuuri endaga.
Komisjoni esitatud agentuuri uus põhikiri näib esmapilgul piisavalt tõhus nii organisatsiooni struktuurilt, näiteks nõuandekomitee liikmete vähendamine, kui eelarvelt.
Võttes siiski arvesse agentuuri üldist rolli, peaks see säilitama kõrgetasemelised oskused, et täita oma ülesandeid järelevalve hindamisel, soovituste esitamisel ja spetsiifiliste turu-uuringute korraldamisel.
Agentuuri töötajatel peavad olema kõrgetasemelised eriteadmised käesolevas tööstuses ning laiaulatuslikud kogemused turu ja kütusetsükli toimimise alal.
Institutsioonidevaheliste suhete vallas peaks Euroopa Parlament saama agentuurilt regulaarselt tähtsaid raporteid, mis samuti suurendaks tema tegevuse ja eelarve läbipaistvust.
Kolmas punkt puudutab agentuuri finantseerimise läbipaistvat keskkonda.
Kuigi agentuur loodi Euratomi lepingu alusel finantsküsimustes suurel määral iseseisva juriidilise isikuna, loob tema suhe komisjoniga keerulise ja läbipaistmatu finantssüsteemi, mis võimaldab ainult piiratud juurdepääsu finantsinformatsioonile.
<D>
Mõned päevad tagasi sain ma e-kirja kehaskannereid müüvalt lobistilt.
Selles kirjas räägiti nn Detroidi-järgsest ajastust.
See pole mingi üllatus.
Iga aparaat maksab 250 000 eurot.
Kehaskannerite müümisega teenib terve varanduse, aga lugedes seda e-kirja ja mõeldes mainitud Detroidi-järgsele ajastule pärast oskamatut rünnakukatset, mille sooritas üks teiste lennureisijate poolt mahasurutud terrorist, küsisin ma endalt, kas see rünnak tõesti väärib seda, et tema järgi nimetatakse ajaloos üks ajajärk.
Ei vääri, kui ei viidata just lausjultumuse ajajärgule.
Päris kõike ei saa kasutada ettekäändena selleks, et suurendada inimeste eraellu sekkumise ulatust.
Euroopa kodanikud peavad teadma ka seda, et meil siin Euroopa Parlamendis lasub vastutus.
Jah, me peame uurima terrorismi.
On tõsi, et politsei ja lennujaamad vajavad alati rohkem teavet, aga oluline on ka see, et uuringud põhineksid selgetel oletustel.
Nõukogu ja komisjon teevad praegu palju oletusi, kahjuks pean ütlema, et need ei ole õiged.
Väide, et terrorismioht ei ole vähenenud, on vaieldav ja seda tuleks siin arutada.
Õige on, et terrorism areneb ja ka meie peaksime arenema, aga esimese asjana tuleb meil oma tööd hästi teha, sest Detroidi rünnaku või pigem rünnakukatse oleks väga kergesti saanud ära hoida.
Nüüd leiame end aga väitlemas andmebaaside ja politsei tulevase tegevuse üle.
Kui avastatakse, et terroristid saavad pommide valmistamiseks vajalikke materjale alla neelata, kas siis hakatakse lennujaamades endoskoopiaid tegema?
Kas me tahame selleni välja jõuda?
Ühel hetkel tuleb aeg, mil Euroopa Parlament peab istuma maha ja arutama seda küsimust põhjalikult, võttes arvesse üldsuse õigusi.
<D>
fraktsiooni IND/DEM nimel. - (NL) Härra juhataja, soovin sõna võtta kolleeg härra Bloklandi nimel.
Viimastel nädalatel on saanud meedias selgeks, et alates Rumeenia ühinemisest Euroopa Liiduga on 500 000 rumeenlast kolinud Itaaliasse.
Seega, Euroopa Liidus on juba palju vaba liikumist ka ilma Schengeni acquis' rakendamiseta.
On vajalik erikontroll.
Olen seetõttu väga mures, mis puudutab soovimatute isikute liikumise kontrollimist üle meie sisepiiride.
Itaalia otsus keelduda Euroopa Liidu kodanike vastuvõtust näitab selgelt, et avatud piiridel on ka negatiivsed tulemid.
Kontroll on võimalik piiridel, aga ka lennujaamades ja raudteejaamades.
Sel põhjusel on vajalik kiiresti kasutusele võtta toimiv SIS.
Kas komisjon saaks oma Schengeni hindamises keskenduda inimeste vabale liikumisele riikidest, mis kuuluvad Euroopa Liitu, kuid mitte Schengeni alasse?
<D>
fraktsiooni PPE-DE nimel. - Proua juhataja, ma tahan Anja Weisgerberit kui komisjoni raportööri ja loomulikult ka kui meie fraktsiooni liiget soojalt tänada, kuna ta on minu arvates taas kord näidanud oma meisterlikkust keerukate tehniliste teemavaldkondade käsitlemisel, olles väga tõhusalt töötanud arvamuse koostajana mitmete heitkoguste eelnõude kallal.
Ent mul on hea meel, et nüüd on tal oma raport ning ma õnnitlen teda selle põhjalikkuse puhul, millega ta selle olulise ülesandega tegeles.
Olles ise olnud kogu tüübikinnituse direktiivi raportöör, ma tean, kui palju tööd see nõuab.
Samuti tahan tänada Günter Verheugenit ja tema meeskonda komisjonis kiire ja õigeaegse tegutsemise eest, et esitada meile see oluline ettepanek, mis sisuliselt lisab suurde tüübikinnituse direktiivi spetsiifilised nõuded vesiniksõidukite jaoks.
Muuseas arvan, et see näitab meie lõpuks saavutatud mootorsõidukite ühise tüübikinnitussüsteemi kohta olulisena seda, et meil on vajalik paindlikkus, et reageerida sellistele uutele arengutele ja need kaasata.
Sellega seoses tahan vaid rõhutada, mida mitmed kolleegid on juba öelnud, aga teha seda iseenda vaatevinklist, olles parlamendiliikmena töötanud koos komisjoniga töörühmas Cars 21, mis moodustati 21. sajandi jaoks konkurentsivõimelise autonduse reguleerimise strateegia väljatöötamiseks - seda Cars 21 tähendaski - ning käesolev on kindlasti 21. sajandisse kuuluv ettepanek.
Aga oluline on, et see annab tootvale tööstusele - kuid mitte ainult suurtootjatele, paljudele ettevõtetele, kes tegelevad vesinikkütusega sõidukite arengut soodustavate süsteemide ja osade väljatöötamisega -, see annab neile selge õigusliku raamistiku mille sees nüüd töötada.
Nad ei pea seda ootama.
See on tohutu eelis ning see tähendab, et meil on Euroopa jaoks üks raamistik - üks raamistik - ja see tähendab, et kui te neid nõudeid täidate, võite müüa oma sõidukit igal pool mujal.
Kuid tegelikult sellest ei piisa ning mul on hea meel, et Anja on lisanud oma raportisse konkreetse palve, et komisjon ütleks: "Me tahame muuta vesiniksõidukite ohutusnõuded ülemaailmseteks nõueteks.”
Kogu maailmas töötavad inimesed vesiniksõidukite standardite kallal.
Praegu on just õige aeg esitada see ülemaailmsele sõidukite töörühmale, sest me peaksime alustama nii, nagu me kavatseme jätkata, ning saavutada sellised globaalsed standardid vesiniksõidukite jaoks.
Samal ajal tahame, et Euroopa oleks nende tehnoloogiate väljatöötamisel juhtkohal ning selle ettepaneku vundamendilt saame saavutada mõlemad eesmärgid.
<D>
(FR) Hr juhataja, hr Evans, kuulasin teie märkusi Genfi protsessi kohta, ja on tõsi, et norralased mängivad selles juhtivat rolli.
Kuid ikkagi usun, et eriti kaalukas osa on liidul, kes, pean jälle kordama, on peamine abiandja.
Peame kasutama kogu seda kaalu, et mõjutada Genfi protsessi ja stabiliseerimisoperatsioone kõnealuses riigis.
Süsteemi GSP+ Sri Lanka suhtes kohaldamise tingimused põhinevad peamiselt majandusliku haavatavuse kriteeriumidel ja faktil, et põhiõigusi puudutavad rahvusvahelised konventsioonid, mida mainisin, peaksid olema kohaldatud.
Ja loomulikult peab Sri Lanka esitama sooduskorra saamiseks avalduse.
Nii palju kui tean, ehkki ma pole kindel, peame saama Sri Lanka ametivõimudelt üldise toimiku, enne kui saame otsustada, kas süsteemi GSP+ kohaldada või mitte.
Ma ei tea, et praeguses etapis oleks nõukogu vastumeelne seoses selle sooduskorra kehtestamisega.
Peame nägema Sri Lanka ametivõimude palve täpset olemust.
<D>
komisjoni liige. - (CS) Hr juhataja, daamid ja härrad, komisjon nõustub hr Van Hecke analüüsiga ja ma sooviksin talle kinnitada, et komisjon võitleb väga aktiivselt laste kuritarvitamise vastu.
Laste õigused on komisjoni 2005.-2009. aasta strateegilistes eesmärkides kesksel kohal.
Seda rõhuasetust väljendati ka komisjoni 2006. aasta teatises "Euroopa Liidu lapse õiguste strateegia väljatöötamine" ja hiljutises komisjoni teatises "Eriline tähelepanu lastele ELi välistegevuses", mis võeti vastu 5. veebruaril 2008.
Hiljuti vastu võetud teatise eesmärk oli luua raamistik ELi ühisele lähenemisviisile lapse õiguste kaitsmiseks ja edendamiseks kolmandates riikides, mis kajastuks meie välissuhete kõikides valdkondades, sealhulgas arenguabi, humanitaarabi ja kaubanduspoliitika valdkonnas.
Selles teatises sisalduvas tegevuskavas laste õiguste kohta ELi välistegevuses määratletakse esmatähtsad valdkonnad, mis eeldavad tegutsemist piirkondlikul ja ülemaailmsel tasandil: lapstööjõud, lastekaubandus, lastevastane vägivald, sealhulgas seksuaalvägivald, ning lapsed, keda mõjutavad relvakonfliktid.
Selle poliitika rakendamiseks kasutab komisjon temaatilise programmi "Investeerides inimestesse” vahendeid 25 miljoni euro ulatuses, et toetada algatusi järgmistes valdkondades: lastekaubandus, relvakonfliktidest mõjutatud lapsed, seksuaal- ja reproduktiivtervis ning noorte õigused.
Komisjon toetab demokraatia ja inimõiguste Euroopa rahastamisvahendi raames ka edaspidi projekte, millega rakendatakse lapse õiguste toetamist ja kaitsmist käsitlevaid ELi aluspõhimõtteid ning relvakonfliktidest mõjutatud lastega seotud põhimõtteid.
Kuigi Lissaboni leping ei ole veel ratifitseeritud, tasub mainida, et selles sätestatakse, et suhetes muu maailmaga toetab liit inimõiguste, eeskätt lapse õiguste kaitsmist.
Seejuures seab liit oma välispoliitikas esikohale selle tõenäoliselt kõige kaitsetuma ühiskonnarühma inimõigused.
<D>
Aastatuhande arengueesmärkide programmis esitatud eesmärk on väga üllas ja arvan, et peame tegema kõik võimaliku, et seda saavutada.
Leedu on väike riik, mille kahepoolne arengueelarve on piiratud.
Üleilmsed eesmärgid on keerulised ja meie jaoks mõnikord saavutamatud.
Suurem osa (umbes 50%) meie kahepoolsest abist läheb Euroopa naabruspoliitika sihtriikidele.
Seda mitte sellepärast, et me ei muretseks Aafrika või Kariibi mere piirkonna elanike pärast nii palju kui meile lähemal olevate inimeste pärast.
Leedu ja teiste sarnases olukorras riikide jaoks ei ole tähtis mitte abieraldiste suurus, vaid nende tulemuslikkus.
Peame saavutama võimalikult häid tulemusi suhteliselt väheste vahenditega ja see ei ole kaugetes riikides alati võimalik.
Meie jaoks on tähtis aidata seal, kus saame, ja kui mitte rahaliselt, siis oma lõimumiskogemusi ja muid kasulikke teadmisi jagades.
Vaesuse vähendamine - olgu see siis Leedus või Aafrika kaugeimas nurgas - peab olema üks meie peamisi prioriteete.
Korruptsioonivastane võitlus ja vaeseimate abistamine on meie moraalne kohus ja ELi kauaaegne huvi.
Alarakendatud või töö kaotamise ohus inimeste arv on kasvanud ja seetõttu peame suunama kõik oma jõupingutused eelkõige kõige haavatavamate elanikkonnarühmade kaitsmisele.
<D>
Härra president, teadus ja tehnoloogia on Aafrika Ühenduse poolt määratletud kui eluliselt olulised valdkonnad, mis tagavad Aafrika kontinendi jätkusuutliku arengu.
Hetkel on kõik Aafrika riigid mahajäänud, kui räägime teaduslikust väljundist ja teaduslikust võimekusest.
Võtame teaduslikud väljaanded üheks indikaatoriks.
Egiptus, üks tugevamatest Aafrika riikidest piirkonnas, annab vaid 0,4% globaalsetest väljaannetest.
Teaduskoostöö annab võimaluse ületada väga suuri erinevusi arengutasemetes.
Tuleb arvestada, et selle koostöö ees seisvad tõsised väljakutsed sellistes globaalse jätkusuutlikkuse valdkondades nagu vaesus, kliimamuutused, bioloogiline mitmekesisus, HIV/AIDS, nakkushaigused, energia, puhas vesi - see nimekiri tundub lõputu.
Lisada tuleks veel ajude väljavool, teadlaste vaba vahetuse probleemistik ning piiratud ligipääs informatsioonile.
Praegu on rohkem võimalusi kui kunagi enne edukalt töötada koos Aafrika partneritega.
Selle näideteks on sellised valdkonnad nagu biotehnoloogia, ICT(informatsiooni- ja kommunikatsioonitehnoloogia), kosmose ja nanotehnoloogia.
Kui siduda see Aafrika rikkalike loodusressursside ning bioloogilise mitmekesisusega, siis oleks see koostöö väga efektiivne.
Lisaks on selle piirkonna eduka arengu jaoks oluline uuenenud poliitiline suund Aafrikas ning tööstusriikide, kaasa arvatud Hiina, suurem panus.
Viimase 20 aasta jooksul on EL saanud märkimisväärseid kogemusi, mis puudutavad teaduse ja tehnoloogia programmide raames toimuvat koostööd, selle organiseerimist ja juhtimist.
FP7 pakub mõningaid väga huvitavaid võimalusi partneritele Aafrikast, kuid on võimalik teha enamat.
Peame kasutama ära teaduskoostöö täieliku potentsiaali, mida see võiks pakkuda Aafrika riikidele ning Aafrika mandri arengule.
Teadus ja tehnoloogia saab ja peab suutma enamat.
Peame looma laiemad kommunikatsioonikanalid ning teadlaste ja arenguspetsialistide võrgustiku, kes saaksid üksteiselt õppida.
Teadusdiplomaatia kontseptsioon on taas päevakorral ning seda tuleb siduda uue internetiajastuga, odavate reisimisvõimaluste, 24-tunniste ülemaailmsete uudistega, MTÜde jõududega - see on pikk nimekiri.
Asjaolu, et teadus on ja peab jääma poliitikaväliseks, teeb teadlastest usaldusväärsed diplomaadid.
On aeg, et teaduslik kogukond suurendaks oma rolli diplomaatia valdkonnas.
Uus, jõuline teadusdiplomaatia, mis on suunatud Aafrika kodanikele nagu ka nende valitsustele panustab inimeste heaolusse, haridusse, majanduskasvu ja mis kõige tähtsam, lootusesse.
Tegude, mitte ainult sõnade diplomaatia.
Aastatuhande arengu eesmärgid tunduvad jätkuvalt väljakutset pakkuvana ka sellel Aafrika teadusaastal.
<D>
Tervitan oma kolleegi raportit, mis käsitleb Interneti etendatavat rolli kaubanduse elavdamisel.
Pidades silmas üha kasvavat Interneti-kasutajate arvu, on antud laienevas valdkonnas parem panna paika määrus.
Euroopa poliitikad peavad soodustama e-kaubandust tavapärase äritegemise meetodi tulemusliku alternatiivina ning piiriülese kaubanduse elavdamise moodusena ELi piires.
Vaja on mitmeid ühenduse meetmeid, et kõrvaldada potentsiaalsed tõkked, mis takistavad Interneti paremat ärilisteks otstarveteks kasutamist.
Siia hulka käivad pettuse ja isikuandmete varastamise tõrjumiseks ja ennetamiseks mõeldud meetmed.
Need ühendusepoolsed meetmed peavad julgustama kasutajaid usaldama enam veebikeskkonda.
Samas tuleb määratleda ühenduse e-kaubandustehingute standardeid.
EL peab hõlbustama antud standartide rakendamist, pakkudes seeläbi e-kaubandusagentidele võimalust pälvida tunnustust usaldusväärsete tarnijatena.
Tänu Interneti globaalsele iseloomule ja võimalusele teostada kasulikke kaubandustehinguid kolmandate riikidega, loodan, et näeme edusamme ka WTOga e-kaubanduse ülemaailmse edendamise osas.
<D>
komisjoni asepresident. - (FR) Hr juhataja, daamid ja härrad, tänan teid ühinemast oma raportööri seisukohaga, rõhutades logistika tähtsust mitte ainult majanduslikust vaatenurgast, vaid ka keskkonna- ja sotsiaalsest aspektist.
Ma arvan, et sellega ollakse üksmeelselt nõus, et logistika peaks olema arenenud ja tõhustatud, keskkonnasõbralikum.
See on väga selgeks tehtud proua Ayala Senderi raportis, mida ma tervitan.
Teie väljendatud arvukad soovid, mis ma sellel pärastlõunal väga hoolikalt üles kirjutasin, võetakse arvesse logistika tegevuskavas, mis avaldatakse oktoobri lõpus.
Kuna mul tegelikult ei ole piisavalt aega pikaks vastuseks, viitan ma ainult veoautode suurust käsitlevatele eeskirjadele.
See on kindlasti üks kõige vastuolulisematest teemadest ja me ei suuda seda täna täielikult läbi arutada.
Ma teen lihtsalt mõned märkused.
See on tõsiasi, et kuigi me loodame tulevikus näha palju rohkem ümbersuunamist, veetakse praegu suurem hulk kaupu maanteel.
Me peame hindama kõiki meetmeid, mis võiksid parandada selle transpordiliigi tõhusust ja vähendada selle mõju keskkonnale.
Hindamine peaks hõlmama ka eeskirju veoautode suuruse kohta, direktiivi 96/53.
Ma arvan, et kõiki muudatusettepanekuid tuleb väga hoolikalt kaaluda, sest neil võivad olla keerulised vastumõjud.
Me peame uurima mõju, mida laiemad või raskemad veoautod võivad avaldada infrastruktuurile, ohutusele, keskkonnale, lastisaatjate ja vedajate süsteemile, ja ühendvedude konkurentsile.
Nagu ma ütlesin, tunnen ma, et me peaksime neid küsimusi väga tõsiselt kaaluma.
Minu panus piirdub seetõttu uuringuga, mille eesmärk on hinnata kogemusi.
Nende tulemuste alusel saame arutada selle väga tähtsa teema kõiki nüansse, millesse ei saa pealiskaudselt suhtuda.
See on minu esimene märkus ja ma lõpetan väga kiiresti, minu meelest liiga kiiresti, kuid ma hindan parlamendi ajakava.
Teine oluline teema logistika valdkonnas tehtava töö jaoks on infrastruktuurid.
Siin viidati infrastruktuuride rahastamisele.
Ma tahaksin juhtida tähelepanu uuele Marco Polo II programmile, mis võimaldab meil rahastada logistilisi lahendusi, mis soodustavad ümbersuunamist või liikluse vähendamist.
Lõpuks, väljaõpe.
Viimane kõneleja, hr Rack, ütles, et vaja on välja arendada uus kultuur.
See on tõepoolest vajalik ja me tuleme alati tagasi meeste ja naiste juurde, kes töötavad transpordiettevõtetes, kes peavad valdama kõiki uusi oskusi, kui tahame transporti tegelikult tõhusamaks ja liikuvust jätkusuutlikumaks, teiste sõnadega keskkonnasõbralikumaks muuta.
Ma tänan väga parlamenti ja võtan täielikult arvesse seda raportit ning järgnenud arutelu.
<D>
Härra juhataja, daamid ja härrad, hoolimata heast õhkkonnast, mis valitses teise strateegilise energiaülevaate kallal töötamisel, pean kahetsusega märkima, et me ei suutnud viia komisjoni ettepanekusse sisse neid parandusi, mis olid minu hinnangul vajalikud.
Minu meelest sisaldab pealkiri "Strateegiline energiaülevaade” väga tugevat tuleviku kujundamise tähendusevarjundit.
Kui me aga vaatame ülevaadet ennast, peame siiski tõdema, et selle teema on juured on väga sügaval minevikus.
Selle strateegilise energiakava tuum - ning pean kahetsusega nentima, et proua Laperrouze'i raport on ka siinkohal eksiteel - on vana kivisöest ja tuumaenergiast koosnev energiaallikate kombinatsioon, ning tõepoolest, taas kord on äärmiselt intensiivselt keskendutud tuumaenergiale.
Lugupeetud volinik Piebalgs, ma tõepoolest imestan, mis sai nendest ettepanekutest, mida tutvustasite meile käesoleva koosseisu ametiaja alguses, öeldes, et tuumaenergiaga seotud suured ohud tuleb kontrolli alla saada, et tuumajäätmete probleemile, tuumajaamade tegevuse lõpetamise rahastamisele ja kõigile neile teemadele tuleb lahendus leida enne, kui komisjon teeb mingeid samme tuumaenergia edasiarendamise suunas.
Mitte ühtegi neist küsimustest ei ole lahendatud ja komisjon on nüüd välja tulemas sellise tuumaenergiat pooldava pealetungiga.
Näib, et teid ei pane mitte vähimalgi määral muretsema tõsisasi, et üks Lääne-Euroopa tuumatööstuse ajaloo suurimaid läbikukkumisi on praegu aset leidmas Soomes ning et Soome elektriettevõtte ja Areva vaheline vaidlusalune summa on nüüdseks jõudnud 2,4 miljardi euro tasemeni - seda seetõttu, et Olkiluoto tuumaelektrijaamas on lisandunud nii palju lisakulusid.
Ma tunnen huvi, mis mõte on uuel investeerimislainel sektorisse, mis tekitab hoolimata aastakümneid kestnud avaliku sektori investeeringutest mahus, mis ületab kaugelt teistesse sektoritesse tehtud investeeringud, taas kord sedalaadi probleeme.
Ma sooviksin väga teada, kas te tõesti mõtlete seda kõike tõsiselt või kas nööre tõmbab keegi teine.
Minu arvates on kivisöe ja tuumaenergia kombinatsioon just selline strateegia, mis on ajanud Euroopa Liidu energiapoliitika ummikusse.
Ma olen rääkinud küllalt tuumaenergiast, kuid praegusesse kliimakatastroofi on andnud oma panuse ka fossiilkütuste pillav kasutamine - veel üks aspekt, mida energiaülevaade õigupoolest mitte sugugi ei käsitle, samuti ei tehta ülevaates selle möödanikust pärit aegunud strateegia suhtes mingeid olulisi kohandusi.
Proua Laperrouze'i raporti arutamisel pani meie fraktsioon paika selged prioriteedid.
On ütlematagi selge, et tuumaenergia nende hulka ei kuulunud, kuid me püüdsime saavutada reaalseid muutusi ka teistes valdkondades.
Meie sooviks oli lõpuks ometi teha siduvaks eesmärk vähendada 20% võrra primaarenergia tarbimist.
Seda ei juhtunud.
Me ootame realistlikku ettepanekut nn supervõrgu väljatöötamiseks, teisisõnu võrgu kohta, mis peab suutma koondada tõeliselt suuri tootmisvõimsusi selleks, et toota energiat taastuvatest energiaallikatest Põhjameres, teistes rannikupiirkondades või lõunapoolsetes kõrbepiirkondades.
Ei raportis ega komisjoni ettepanekus ei olnud nende kohta mingit reaalsetki märki.
Me usume ka, et oli suur viga jätta terve transpordivaldkond energia strateegilisest planeerimisprotsessist välja, sest sarnaselt teile tahame ka meie vabaneda naftasõltuvusest.
Olete otsustanud, et transpordiküsimusi tuleks arutada eraldi, kuid meie arvates peaks see teema olema energiasektori strateegilise planeerimise üks tulipunkt.
Gaasivarustuse mitmekesistamine on ju väga tore ja seda peaksime me kõik kindlasti tegema, kuid samal ajal tuleks teha kõik jõupingutused tagamaks, et gaasi kasutamine oleks lõppude lõpuks tõhus - vastasel juhul ei vii see mitmekesistamine meid lõppkokkuvõttes mitte kuhugi.
Ma olin eelmisel nädalal šokeeritud, saades teada, et Euroopa Komisjoni majanduse taastamise kava sisaldab kõiki neid strateegiast kõrvalekaldumisi ja selles on võetud samasugune tagasivaatav lähenemisviis nagu kõnealuses strateegilises energiaülevaates.
Pean oma fraktsiooni nimel teatama, et me ei toeta ei proua Laperrouze'i raportit ega strateegilist energiaülevaadet ning et me püüame majanduse taastamise kava raames propageerida jätkusuutlikkust ja kainet meelt.
<D>
fraktsiooni ECR nimel. - (PL) Austatud juhataja!
Minu arvates on president Barrosol täna tõesti kõige raskem roll.
Ta peab tegema ühte kõige raskematest töödest Euroopa Liidus.
Ta peab jagama oma aega, pidades aru vasak- ja parempoolsetega - inimestega, kellel on parimad vastused kõige raskematele probleemidele.
President Barroso peab nende ettepanekute vahel osavalt manööverdama.
Ma arvan, et neist parim on strateegia 2020, mille on kavandanud komisjon.
Mind üllatavad ettepanekud, mis siin istungisaalis tehtud on ning vastavalt millele tähendab selline viis praeguse väga keerulise olukorra parandamiseks meie vigade kordamist.
Tahaksin öelda, et ma veetsin 18 aastat oma elust riigis, mida kutsuti Poola Rahvavabariigiks, kus asus sisekaubanduse ministeerium ning kus poodide riiulid olid tühjad.
Sisekaubanduse ministeerium oli olemas, kuid sisekaubandust ei olnud.
Praegu ja nüüd juba 20 aastat - mille eest kiidame Jumalat -, ei ole meil Poolas enam sisekaubanduse ministeeriumit ja sisekaubandus on olemas.
Tahaksin öelda, et praeguse kriisi parandusmeede ei tähenda kindlasti suuremat reguleerimist, suuremaid makse ega suuremat sekkumist.
Loomulikult ei ole ma vabaturufanaatik.
Ma arvan, et riigi ülesanne on parandada turumehhanisme, kuid seda tuleb teha väga ettevaatlikult.
Kui tahame ausalt Euroopa arengust rääkida, meenutagem seda, kuidas me eelmisel parlamendi ametiajal teenustedirektiivi üle hääletasime.
Meenutagem, mis siin istungisaalis teenustedirektiiviga juhtus, kuna ilma inimeste, teenuste ja kapitali vaba liikumiseta ei suuda Euroopa teiste maailma mandritega tõhusalt konkureerida.
Kuuleme siin täna, et me ei saa teiste poliitilise ja majandusliku integratsiooni piirkondadega konkureerida, kuid kindlasti oleme need meie ise, kes sunnivad ülemäärase reguleerimise ja ettevõtetele liiga suure koormuse panemisega oma maailmajao ettevõtjaid mujale minema.
Küsigem seepärast endilt, mida võiksime strateegia 2020 toetuseks veel ära teha, sest teist strateegiat ei ole ning peame muidugi kriisist välja saama.
Ei ole ka mingit kahtlust, et peame Kreekat aitama.
Meie kui poolakate jaoks, keda ma siin esindan, on sõnal "solidaarsus” suur tähtsus.
Seepärast peame näitama üles solidaarsust Kreekaga.
Tahan veel kord rõhutada, et peame tegema kõik, mis meie võimuses, et Euroopa majanduskriisist taastuks, kuna see ei kujuta endast ainuüksi probleemi, millega miljonid perekonnad silmitsi seisavad, vaid see on ka meie saatuse probleem tulevikus.
Ma usun Euroopa tulevikku, ma usun meie edusse!
<D>
nõukogu eesistuja. - (SV) Jah, nõukogu on parlamendiliikme osutatud intsidentidest teadlik.
Eesistujariik sooviks öelda, et kandidaatriigina peab Türgi kooskõlas asutamislepingutega jagama Euroopa Liidu väärtusi ja eesmärke.
ELi liikmeks saamisel kehtib ülioluline ja tähtis nõue järgida heanaaberlikke suhteid ning lahendada konfliktid rahumeelselt.
EL on läbirääkimiste raamistikus ja vastavalt asjakohastele nõukogu järeldustele tungivalt soovitanud hoiduda Türgil igasugustest ähvardustest, konfliktide allikatest ning meetmetest, mis võivad kahjustada häid suhteid ja takistada vaidluste rahumeelset lahendamist.
Ma tahaksin austatud parlamendiliikmele kinnitada, et EL on süstemaatiliselt tõstatanud heanaaberlike suhete teemat, viimati assotsieerimisnõukogu koosolekul 19. mail ja ELi nn troika ja Türgi poliitiliste liidrite kohtumisel Stockholmis selle aasta juulis.
Mis puutub konkreetselt Frontexi lennukiga juhtunut, siis tahaksin mainida, et Frontex koordineerib mitmeid ühisoperatsioone ja pilootprojekte.
Need annavad olulise panuse liidu mere-, maa- ja välispiiri kaitsesse.
Poseidon 2009 on üks sellistest operatsioonidest, kus võõrustajaks on Kreeka.
Eesmärk on hoida ära lubamatud piiriületused isikute poolt, kes saabuvad Türgist või Põhja-Aafrika riikidest või läbivad Türgit või Põhja-Aafrika riike ja üritavad jõuda Kreeka rannikule.
Austatud parlamendiliige loomulikult teab seda.
Poseidoni raames paigutatakse Euroopa õhuruumi tehnilisi vahendeid Kreeka saarte piiride kohal.
Türgit on loomulikult operatsioonist teavitatud.
Mis puutub Frontexi ja pädevate Türgi asutuste koostöösse, siis käivad läbirääkimised töömeetodite üle.
See on väga positiivne.
Leping hõlmaks teabevahetust ning annaks Türgi võimudele võimaluse osaleda Frontexi ühisoperatsioonides.
Seda laadi töö võib osutuda oluliseks ebaseadusliku sisserände vältimisel ning võib aidata kaasa heanaaberlike suhete paranemisele.
<D>
fraktsiooni ALDE nimel. - Härra juhataja, sooviksin tänada Thijs Bermani tema raporti eest.
Selles tuuakse välja üks oluline arenguabi aspekt, mida komisjon peaks minu arvates põhjalikult kaaluma.
Sellised algatused nagu kultuuri-, teadus- ja majandusalased vahetusprogrammid, kodanikevahelised kontaktid ja poliitiline dialoog ei ole kehtivate Euroopa õigusaktidega kahjuks reguleeritud, ning need on vaid mõned üksikud näited.
Euroopa Liit on loonud eri ametite egiidi all palju programme ja rahastamisvahendeid, millest igaüks katab vaid väikese osa praegu arengumaade ees seisvate probleemide tahkudest.
Arvan, et ilma keskse Euroopa Liidu ameti ning kõikehõlmava ja ühtse poliitikata ei ole meie pingutused arengumaade olukorra parandamisel eriti märkimisväärsed.
Me kõik oleme ühel meelel selles, et Euroopa Liidu arengukoostööpoliitika eesmärk on jõuda võimalikult paljude puudustkannatavate inimesteni, kuid ometi oleme valinud selle eesmärgi saavutamiseks üsna ebamugava tee.
Praegu on Euroopa Liit arenguabi küsimuses institutsiooniliselt killustunud ja ta teel on õiguslikud takistused.
See väga väärtuslik raport käsitlebki nimetatud puuduste tagajärgi.
Euroopa Liit ja liikmesriigid on andnud tohutu panuse ametlikku arenguabisse ning seda ei tohiks kunagi alahinnata, kuid institutsioonilise raamistiku tõhususe ja mõjususe suurendamiseks ning arenguabi reguleerivate õigusaktide omavahelise ühildumise parandamiseks tuleb veel palju teha.
<D>
komisjoni liige. - Austatud juhataja!
Ettepanek kanda Taiwan üle positiivsesse nimekirja võeti komisjonis vastu selle aasta 5. juulil.
Nagu me kõike teame, on Taiwanis arenenud ja stabiilne demokraatia.
Riik on täitnud kõik vajalikud tehnilised nõuded.
Ettepanek tehti positiivsete ja negatiivsete nimekirjade perioodilisest läbivaatamisest lähtudes ning liikmesriikide soovitustele tuginedes.
Komisjon hindas eri tingimusi, nagu ebaseaduslik ränne, avalik kord, avalik julgeolek, vastastikkus, piirkondlik ühtekuuluvus ja Euroopa Liidu välissuhted.
Peame tugevdama Kagu-Aasia piirkondlikku ühtekuuluvust.
Liit on juba kehtestanud viisavabaduse teiste sarnase arengutasemega riikidega, nagu Hongkong, Aomen, Jaapan, Lõuna-Korea ja Singapur.
Lisaks sellele on tehtud vaieldamatult edusamme ka Taiwani ja Mandri-Hiina suhetes, mida tõestab ka otselendude alustamine ning majanduskoostöö raamlepingu sõlmimine mõlema riigi vahel.
Nagu ütlesid raportöör ja Andrey Kovatchev, on Ühendkuningriik, Iirimaa, Uus-Meremaa ja Lõuna-Korea juba Taiwani kodanikele viisanõude kaotanud ning ka Kanada on selle protsessiga alustanud.
Loomulikult peaks Taiwan vastama igale viisanõudest vabastamisele omalt poolt samaga.
Taiwan on kaotanud progressiivselt viisanõude suurema osa ELi liikmesriikide kodanike jaoks ning võtnud kohustuse kehtestada täielik viisavabadus.
Bulgaaria, Küprose ja Rumeenia kodanikud saavad reisida ilma viisata alates 11. novembrist, see tähendab homsest, nii et võite hakata juba pileteid broneerima.
Pärast seda, kui EL viisanõude kaotanud on, pikendab Taiwan perioodi, kui kauaks ELi kodanikud võivad Taiwani jääda, 90 päevani.
Ettepanek hõlmab ka Põhja-Mariaanide välja jätmist negatiivsest nimekirjast, kuna territoorium kuulub USA koosseisu.
Viisanõudest vabastamine ja viisavabaduse kehtestamine on hea viis, kuidas inimesi, üliõpilasi, teadlasi, tavalisi inimesi, ettevõtjaid ja kõiki teisi üksteisele lähemale tuua.
Otsus, mille peagi teeme, on väga tähtis.
Menetluslikult teeme seda kaasotsustusmenetluse raames - nagu teate -, aga mul on hea meel teile öelda, et nõukogu liikmed väljendasid juba oma laiaulatuslikku toetust.
Nagu ma aru saan, toetab tänu raportööri Agustín Díaz de Mera García Consuegra ning variraportööride tehtud tööle ka suur osa parlamendist seda otsust, ning loodan, et homse hääletuse tulemus on hea.
Komisjoni ettepanekule esitati ainult üks muudatusettepanek, mille tegid nii nõukogu kui ka Euroopa Parlament, millega sooviti jätta viisanõue alles 60 000 väljaspool Taiwani elavale Taiwani kodanikule.
Raportöör ja liikmesriigid olid seisukohal, et kuna need inimesed vajavad Taiwani sisenemiseks eriluba, on loogiline ja mõistlik, et EL ei kehtestaks neile viisavabadust.
Komisjon on selle muudatusettepanekuga nõus.
Soovin tänada raportööri ja variraportööre suurepärase toetuse ning koostöö eest antud toimikuga töötades!
Olen kindel, et vastastikune täielik viisanõudest vabastamine stimuleerib ELi ja Taiwani häid suhteid eri sektorites, nagu turism ja kaubandus, ning sellest on kasu kõikidele osapooltele.
<D>
fraktsiooni GUE/NGL nimel. - (FR) Härra juhataja, proua volinik, ma tulen Martinique'ist ning olen elanud kogu oma elu Kariibi mere piirkonnas.
Uskuge mind, härra juhataja, proua volinik, daamid ja härrad, Aafrika, Kariibi mere ja Vaikse ookeani piirkonna riikide Kariibi mere piirkonna foorumi ja Euroopa Liidu vaheline majanduspartnerlusleping on minu jaoks väga pakiline.
Martinique, Guadeloupe ja Guyana on kõige äärepoolsemad Euroopa regioonid ning seetõttu ei ole arvestatud kogu Kariibi mere piirkonnaga.
Minu arvates on see leping sõlmitud peamiselt kaubanduse eesmärkidel, aastatuhande arengueesmärgid on aga teisele kohale alandatud.
Kariibi mere riikidele saab seetõttu väljakutseks suurendada kaubanduse mahtu Euroopa Liiduga, et saada tagasi kaotatud tollitulude.
Praeguse ülemaailmse majanduslanguse ajal ei pruugi see lihtne olla.
Tõsiasjad jäävad tõsiasjadeks ning neid lepinguid on sõlminud peamiselt kaubanduse peadirektoraadi ning parlamendi arengukomisjon paistab olevat sellest mõnevõrra välja jäetud.
Selles lepingus ei ole nimetatud arengu ja integratsiooni saavutamise eesmärgid regionaalsel tasemel kooskõlas meetmetega, mida kasutatakse, et neid saavutada.
Need meetmed on suuremas jaos seotud ainult kaubanduse ja konkurentsivõimega.
Mis puudutab regionaalset integratsiooni, siis ka seal ei sobi omavahel kokku plaanitud eesmärgid ja kasutatavad ressursid.
Ma tulen nüüd spetsiifilisemalt Kariibi mere piirkonna äärepoolseimate regioonide regionaalse integratsiooni juurde nende keskkonnas.
Äärepoolseimad regioonid paiknevad n-ö asustusala südames.
Guyana jagab isegi ühte oma peamistest piiridest Surinamega.
Äärepoolseimates regioonides on üle 35 miljoni elaniku üle 40 riigis ning need katavad üle kahe miljoni ruutkilomeetri.
See on suur potentsiaalne turg.
See leping andis võimaluse vähendada teatud nn geograafiliste puuete, nagu näiteks kauguse, mõjusid saartevahelise läheduse kasuks.
Milleks oleme me loobunud läbirääkimistest, et luua spetsiifiline regioonidevaheline turg Euroopa Liidu ja CARIFORUMi äärepoolseimate regioonide vahel?
Ajal, mil Euroopa Komisjon tegeleb Kariibi mere piirkonna riikide vähese arengu küsimustega ning sõlmib selle grupiga majanduspartnerluslepinguid turgude avamise ja regionaalse integratsiooni nimel, võetakse Kariibi mere piirkonna äärepoolseimaid regioone arvesse ainult tulevase CARIFORUMi avatud turu osana ning see jääb püsima samadesse turupõhimõtetesse, mis lepiti kokku terve Euroopa Liidu jaoks.
Need põhimõtted seavad meid ebasoodsasse olukorda.
See oli võimalus edendada kultuuridevahelist dialoogi, kujundada koostööd, vahetada teenuseid ning viia äärepoolseimad regioonid...
(Juhataja katkestas sõnavõtu)
<D>
fraktsiooni PPE-DE nimel. - (DE) Härra juhataja, volinik, daamid ja härrad, Euroopa kultuuritööstuses omandavad üha suuremat kaalu uued tehnoloogiad.
Erilist tähelepanu tuleb pöörata intellektuaalomandi kaitsmisele.
Euroopa Liidu ja liikmesriikide ülesanne peaks olema eraldada vajalikud vahendid intellektuaalomandi õiguste kaitse austamiseks ja kaitsemiseks.
Selles küsimuses on võitlus piraatlusega eriti tähtis.
Kõik asjaomased isikud peaksid teadma oma õigusi ja kohustusi seoses kõnealuse ülesande ühise lahendamisega.
Käesolevas raportis on meie komisjon toetanud kampaaniaid inimeste teadlikkuse tõstmiseks ja harimiseks, eriti seoses tarbijatega.
Koolinoorte suhtes tuleb rakendada intellektuaalomandi väärtust selgitavaid ettevalmistavaid ja harivaid meetmeid.
Selles kontekstis soovin ma taas rõhutada parlamendikomisjoni arvamust, et võitluses digitaalpiraatlusega ei ole kasumit mitte taotlevate tarbijate kurjategijaks kuulutamine õige lahendus.
Me oleme korduvalt rõhutanud, et ülemaailmse veebivõrgu sarnased tasuta infostruktuurid on Euroopa loovsektorile väga olulise tähtsusega ja me peame püüdma tasakaalustada Interneti avatust ja intellektuaalomandi kaitset.
Härra juhataja, lubage mul selles kontekstis teha üks lõplik märkus 40 parlamendiliikme esitatud muudatusettepaneku 22a läbivaadatud versiooni kohta.
Minu fraktsioon - fraktsioon Euroopa Rahvapartei (Kristlikud Demokraadid) ja Euroopa Demokraadid - on selgelt väljendanud seisukohta, et on valmis toetama muudatusettepaneku esimest osa, kuid lükkab rõhutatult tagasi muudatusettepaneku teise osa.
<D>
Härra juhataja, regionaalarengukomisjon ja tervesse Euroopasse paigutatud rahalised vahendid on kõige olulisem programm kogu Euroopa Ühenduses.
Ma saan rääkida Kirde-Inglismaa nimel ja öelda, kui väga need rahalised vahendid on toonud kasu Liverpooli linnale, eriti viimase 10 aasta jooksul.
Vaadates ettepoole tulevikku, võin ma näha seda linna jätkuvalt laienemas nende hästi jaotatud, hästi kontrollitud rahaliste vahendite alusel.
Ma nõuaksin erasektori suuremat kaasatust rahaliste vahendite jaotamise, juhtimise ja kontrollimise viisis, sest erasektor saab alati teha tõhusamat tööd kui avalik sektor.
Ma sooviksin samuti rõhutada seda, kuivõrd hindamatud need rahad on olnud kirdeosa maapiirkondadele, kus on palju põllumajanduslikke alasid, mis on olulised kogu majanduse jaoks.
Lõpuks, lubage mul öelda, et ma toetan härra Becseyd tema mikrokrediidi suhtes.
See on väga huvitav areng ja oluline antud majandusliku olukorra ajal.
<D>
Hääletasin selle raporti poolt usus, et see tagab, tuginedes ühelt poolt CARIFORUMi riikide ja teiselt poolt Euroopa Ühenduse ja selle liikmesriikide vahel sõlmitud majanduspartnerluslepingu heakskiidule Euroopa Parlamendi poolt, järgmise:
kohustused teemavaldkondades, mis ei ole veel kindlaks määratud või täielikult rakendatud Kariibi mere ühtse turu ja majanduse (CSME) süsteemi alusel, k.a finantsteenused, muud teenused, investeeringud, konkurents, riigihanked, internetikaubandus, intellektuaalomand, kaupade vaba ringlus ning keskkond, lükatakse edasi kuni CSMEga seotud töö lõpuleviimiseni kõnealustes valdkondades;
CARIFORUMi riikides luuakse sõltumatu seiremehhanism ning see varustatakse vajalike rahaliste vahenditega, et analüüsida majanduspartnerluslepingus sätestatud eesmärkide saavutamist;
kaubandusabi vahendite õiglane osa määratakse varakult kindlaks ja antakse üle.
Kõnealuseid rahalisi vahendeid käsitletakse lisavahenditena, mitte kõigest Euroopa Arengufondi (EDF) ümberpaigutatud vahenditena;
tagatakse nende vastavus CARIFORUMi riikide prioriteetidele ning nende väljamaksmine on õigeaegne, prognoositav ning kooskõlas riiklike ja piirkondlike strateegiliste arengukavade täitmiskavadega.
Kõnealuseid vahendeid kasutatakse saamata jäänud tollimaksude hüvitamiseks tõhusalt.
<D>
(PL) Lugupeetud peaminister, me kuulasime teie kõnet hoolega ja soovime väljendada lootust, et teie kava olulisemad punktid viiakse edukalt ellu.
Kuid ma tahaksin juhtida tähelepanu kolmele probleemile.
Esimene on Euroopa solidaarsus, mis on finantskriisi ajal eriti oluline.
Me ei saa lasta tekkida olukorral, kus teatud Euroopa riike koheldakse ebavõrdselt.
Me ei sa nõustuda olukorraga, kus mõnel on lubatud oma pangandussektorit subsideerida, kuid teiste katse tugevdada oma laevaehitussektorit mõistetakse hukka.
See pole solidaarsus, see on silmakirjalikkus.
Teiseks on meil hea meel selle üle, et Läänemere strateegia on saanud Rootsi eesistumisperioodi prioriteediks.
See on oluline makroregionaalse koostöö küsimus.
Läänemere ökosüsteemi tuleb kaitsta selliste ohtude eest nagu väga ohtlik ja ka rahaliselt mõttetu Nord Streami projekt.
Mainida tuleb ka energiaallikate mitmekesistamise vajadust.
Kolmandaks ärgem unustagem, et Moskva ei piirdu vaid kraani kinnikeeramisega, nagu Gruusia teada sai.
Ma loodan, et järgmiseks kuueks kuuks Euroopa Liidu juhtimise üle võttev Rootsi on sama otsusekindel nagu minister Carl Bildt, kes mõistis hukka Venemaa agressiooni Gruusia vastu.
Ma olen kindel, et eesistujariik Rootsi on suuteline neid probleeme lahendama.
Ta võib loota meie toetusele.
<D>
kirjalikult. - (PL) Hiljuti Valgevenes poola vähemuse aktivistide vastu kasutatud surveavaldus on osa palju laiemast probleemist.
Valgevene ametivõimud ei salli mingit iseseisvust.
Nad ei soovi ega tunnista kodanikuühiskonna ideed.
Igasugust iseseisvuse kuulutamist loetakse poliitiliseks vastuseisuks.
Seepärast ei ole tegemist valitsusvälise organisatsiooni sisekonfliktiga ega ka Poola ja Valgevene vahelise konfliktiga.
Pigem on tegemist järjepideva vastasseisu väljendamisega Valgevene ametivõimude poolt, kes püüavad ära hoida liberaliseerimist ja demokratiseerimist.
On kahju, et Poolas on poliitilisi jõude, mis püüavad olukorda ära kasutada oma eriliste eesmärkide saavutamiseks ja kasutavad Valgevene sündmusi selleks, et seada Poola valitsuse poliitika halba valgusesse.
Kindlasti ei mõista sel viisil käituvad poliitikud, et nad teevad just seda, mida Lukašenka neilt ootab.
Tema huvides on Poola ja Euroopa avalik arvamus lõhestada ja kaheks jagada.
Poola ja Euroopa Valgevene-poliitikast loobumine on vabaduse kuritarvitamine ning kahjustab Valgevenes vabaduse ja demokraatia saavutamiseks tehtavate ühiste jõupingutuste mõjusust.
Tänan teid.
<D>
kirjalikult. - (FR) Prantsusmaa on väga mures Euroopa Liidu äärepoolseimate piirkondade strateegia pärast.
On oluline, et Brüsseli poliitikud võtaksid arvesse nende piirkondade eripära, palju enam ja palju paremini kui seni, eriti:
kaubanduspoliitika kaudu, kuna tootmine äärepoolseimates piirkondades konkureerib naaberriikidega, millel on eelised tänu ELi väga soodsatele tingimustele;
sisserändepoliitika kaudu, kuna need piirkonnad on eriti kaitsetud sisserände suhtes ning ebaseaduslike sisserändajate sissevool tekitab seal majanduslikke ja sotsiaalseid probleeme, mille lahendamine ületab kaugelt kohalikke võimalusi;
riigiabi eeskirjade kaudu, eeskätt säilitades nendele piirkondadele antud maksuvabastused, mida alatasa seatakse kahtluse alla Euroopa õiguse nimel.
Mind teeb eriti murelikuks õiguslik ebaselgus, mis valitseb Saint-Barthélemy suhtes: see väike Prantsuse saar on olnud territoriaalne omavalitsusüksus alates 2007. aastast, ning oma staatuse muutmisel soovis ta säilitada maksuvabastuse, mis on oluline majanduslikuks toimetulekuks.
Ometi näib EL pidavat seda saart äärepoolseimate piirkondade hulka kuuluvaks, teiste sõnadega, Euroopa Liidu territooriumiks, kus kehtib ühenduse õigus.
Oleks lubamatu, kui selline ebaselgus paneks kaalule soovi autonoomia järele, mida selgelt väljendas 95% elanikkonnast.
<D>
Teema: Kreeka telekommunikatsiooniettevõtte müük ja avalikust ülevõtmispakkumisest keeldumine
Kreeka valitsus on võtnud vastu seaduse Kreeka telekommunikatsiooniettevõtte ja Saksamaa telekommunikatsioonifirma (Deutsche Telekom) vahelise lepingu ratifitseerimise kohta, arvestamata määruse 2004/25/EÜhttp://www.europarl.europa.eu/sides sätteid, mis käsitlevad vähemusaktsionäride kaitset.
Sätete arvestamisest keeldumist põhjendas valitsus õigusakti 3461/2006 artikli 8 alapunktiga g, mis vabastab erastamismenetlust läbiva riigile kuuluva äriühingu ülevõtmise nõudest.
Arvestades, et enne lepingu sõlmimist kuulus riigile vaid 28% Kreeka telekommunikatsiooniettevõttest, kas komisjon peab nimetatud ettevõtet riigile kuuluvaks.
Kui suurt osa äriühingu aktsiatest peab riik protsentuaalselt omama, et äriühingut võiks pidada riigile kuuluvaks?
Kas eelpool nimetatud õigusaktis sätestatud vabastus kaitseb vähemusaktsionäride õigusi?
Kas avalike ülevõtmispakkumiste puhul järgitakse ELi tasandil selguse ja läbipaistvuse põhimõtet?
Kas liikmesriikides on äriühingutes, mille aktsiatest osa kuulub riigile, aktsionäridel vähem õigusi kui äriühingutes, mille aktsiaid riigile ei kuulu?
<D>
raportöör. - (SV) Härra juhataja, soovin tänada härra Nečasit tema osavõtu eest tänases arutelus.
Soovin tänada härra Rehni nende kahepoolsete vaidluste tõstatamise eest, mis on de facto saanud Euroopa probleemideks, ning selle eest, et ta rõhutas, kui tähtis on, et me ei ohverdaks laienemist finantskriisile.
Hetkel takistavad kahepoolsed vaidlused Horvaatia ja Makedoonia läbirääkimiste jätkamist Euroopa Liidu liikmeks saamise nimel sel ajal, kui nad on viimas sisse vajalikke reforme.
Mu raportiga lisab Euroopa Parlament oma hääle sellesse koori, mis nõuab, et kahepoolsed vaidlused peavad jääma just selleks - kahepoolseteks - ning neid ei tohi ajada segamini liitumisprotsessiga.
Lõpuks soovin öelda, et laienemine Lääne-Balkani riikide võrra on liiga tähtis meie enda kontinendi rahu, vabaduse ja jõukuse jaoks, et seda ohtu seada.
See on sõnum, mille soovin saata oma raportiga nendele 500 miljonile eurooplasele, kes varsti uut parlamenti valima hakkavad, liikmesriikide valitsustele ja komisjonile ning Lääne-Balkani riikide inimestele ja poliitikutele.
Sellise sõnumi saatmine on eriti oluline ajal, mil on oht, et majanduskriis tekitab üha enamates Euroopa inimestes ja poliitikutes soovi enda järel uks sulgeda ja mitte kedagi enam siia elama, töötama ega kauplema lasta.
Ma loodan seepärast ka, et minu kolleegid parlamendis võtavad selle sõnumi ning levitavad seda saabuva valimiskampaania käigus.
Kui Euroopa on muutunud külmemaks ja enesekesksemaks, siis on selle täiskogu peamiseks eesmärgiks muuta see taas tervitavaks ja avatuks.
<D>
(PT) Oma kõnes võttis volinik Ferrero-Waldner kokku uue liidu eesmärgid.
Tegelikult sündis liit Prantsuse eesistumisajal vigade tähemärgis.
Esimene viga oli see, et tegevuskavast jäeti kõrvale piirkonna konfliktid, iseäranis Iisraeli-Palestiina ja Lääne-Sahara konfliktid.
Teine viga oli liidu püüd viia oma tegevust ellu ja panna end maksma ühiste majandus- ja keskkonnaprojektide kaudu, ilma et kahtluse alla oleks seatud vabakaubanduse kontekst, milles see asub.
Kolmas viga on vihjata ekslikult, nagu see hõlmaks võimalust, et Türgi taotlus liituda Euroopa Liiduga läheb üle Vahemere Liidule.
Proua Napoletano raportis jääb esimene viga käsitletama ja selle tagajärjel väheneb raporti ulatus.
Mitte ükski majanduslik ega territoriaalne lõimumine ei saa teoks, kui liidul ei ole julgust praeguseid konflikte lahendada ja teha seda rahvusvahelise õiguse järgi.
Samas sisaldab raport selgeid soovitusi teise ja kolmanda vea kohta ning need on kõik asjakohased.
Vahemere Liit ei saa olla Türgi jaoks ooteruum või tagauks senikaua, kuni ta täidab liitumiskriteeriumid, ning see ei saa olla Euroopa vabakaubandusstrateegia lisand, millel puudub sotsiaalse lõimumise tegevuskava.
Raporti soovitused on olulised: juttu on kodanike ja esindatuse mõõtmega liidust, millesse kulub ka Araabia Liiga, sotsiaalse mõõtmega piirkondlikest projektidest ning projektide laiendamisest inimeste eluks vajalikku vee-, põllumajandus- ja haridusvaldkonda.
Samuti on raportis selged eeskirjad programmikokkulepete ning Euroopa-Vahemere piirkonna investeerimispanga kohta.
Liit sündis vigadega, kuid vähemalt on ta olemas.
Toetan kõnealust raportit, sest usun, et liit on lõpptulemusena see, mis me temast teha suudame.
Niisiis annan ma sellele oma toetuse.
<D>
fraktsiooni Verts/ALE nimel. - (DE) Härra president, komisjoni president, daamid ja härrad, iga-aastase strateegiaga on meil võimalus valida kahe suuna vahel.
Esimene oleks maksimaalne selgus ja järjepidevus avalduste ja finantstegevuse vahel.
See oleks iseäranis kohane valimiste aastal, kuna me tõesti lubame, et me - ma tsiteerin - "seame kodaniku esikohale".
Kodanikud on selguse ära teeninud.
Komisjon aga on kahjuks valinud teise suuna, nimelt jääda opositsiooni katmiseks nii üldiseks kui võimalik.
Esiteks on kontekst iseenesest huvitav.
Me peame eeldama, et Lissaboni strateegiat rakendatakse.
Käes on valimiste aasta ja aasta, mil Euroopa on ka väga ulatuslikult rahvusvaheliselt pühendunud kliima kaitsmisele.
Kahjuks on siiani sõnadele järgnenud vaid vähesed teod ja ka seda ei ole strateegia piisavalt selgitanud.
Kui jääme kõhklevale seisukohale praktiliste meetmete osas, nagu me seda oleme näiteks autode heitkoguste küsimuses, siis on kaalul Euroopa usaldusväärsus ja me ei saa seda pikemas perspektiivis lubada rahvusvahelisel tasandil aruteludes oma partneritega kliimakaitseküsimuses.
See on negatiivseks näiteks meie järeleandmisest laiaulatuslikule lobitööle, nagu see juhtus heitkogustega kauplemise süsteemi rakendamisega lennuliikluses, kus me oleme samuti toiminud liialt kõhklevalt ja mitte nii energiliselt kui vajalik, ning kus meil ei ole seega õnnestunud kehtestada vajalikke meetmeid lennuliikluse poolt kliimale tekitatud kahjude vähendamiseks vajalikul määral.
Samuti eksisteerib konflikt auahnete eesmärkide ja teadustegevuse tegeliku rahastamise vahel.
Kui räägime ühelt poolt uutest energiaallikatest, kuid teisalt ikka veel teadusuuringuteks ettenähtud vahendite lõviosa suunamisest tuumaenergiasse, ei saa kõnealust konflikti lahendada, ega saa me sellisel juhul oodata jätkusuutliku lahenduse leidmist, sest siin ei ole mingisuguseid võimalusi täiesti kooskõlastatult investeerimiseks.
Minu arvates puudub selles strateegias selge kohustus rakendada liikmesriikides ühenduse õigust.
Siin on liiga vähe mehhanisme, liiga vähe austust seaduse vastu.
Tegelikult on just vastupidi: me teeme uusi plaane enne olemasolevate rakendamist.
Tahaksin siinkohal teile meenutada energia tegevuskava.
Kui kodanikud on meie jaoks nii olulised nagu te õigesti toonitate, siis peaksid nende kaebused muu hulgas, nagu ka referendumivõimalus, olema siin täiskogus meie tähelepanu keskpunktiks.
<D>
kirjalikult. - (FR) Vähim, mida öelda, on see, et raportööride koostatud n-ö üldiselt positiivne hinnang majandus- ja rahaliidu esimese kümne aasta kohta ei tundu täiesti objektiivne.
Ei pane imestama, et mõningaid tuvastatud probleeme analüüsitakse kui liikmesriikide ja Euroopa integratsiooni puudumise süüd.
Tõsi on, et euro kasutuselevõtmine tõi automaatselt kaasa tarbekaupade plahvatusliku hinnatõusu ja töötajate ostuvõime vähenemise.
On tõsi, et stabiilsuspakt on eelarvega seotud ja sotsiaalne maltusianism.
On tõsi, et vahetuskursipoliitika puudumine ja euro üleväärtustamine on kahjustanud euroala rahvusvahelist konkurentsivõimet.
On tõsi, et ühtne rahapoliitika ja ühtne keskne intressimäär väga erinevate struktuuride ja arengutasemetega 11 või 15 majanduse jaoks on paratamatult sama kokkusobimatu iga üksikisiku vajadustega ühes neist majandustest kui kogu terviku vajadustega.
Euro ei ole suutnud tuua lubatud majanduslikku jõukust oma liikmetele, kellel nüüd on suuremas osas mõõnaperiood.
See on seetõttu, et euro ei ole oma kontseptsioonilt ja toimimise poolest majanduslik vahend.
See on eelkõige võimas poliitiline vahend riikide iseseisvuse hävitamiseks.
<D>
(ES) Hr juhataja, käesolev arutelu ja voliniku vastused ei ole jätnud kahtlustki, et Hispaania ja Andaluusia ametiasutused on väga tundlikud saasteainete keskkonda sattumise ja meresõiduohutuse suhtes; need on Hispaania valitsuse jaoks olulised küsimused nii reageerimise mõttes - mis oli aja ja viisi poolest küllaltki viivitamatu - kui ka seetõttu, et ta on probleemi lahendamiseks ja veelgi hullemate õnnetuste vältimiseks võtnud mitmeid väga ulatuslikke meetmeid.
Me oleme sellest juba rääkinud.
Selge on see, et New Flame'i juhtum ei ole kaugeltki sellise tasemega katastroof nagu Prestige, kuid selle tagajärjed on hõivanud Hispaania valitsuse, minu kodumaa valitsuse, ja talle muret valmistanud.
Kindlasti ei saa Hispaania valitsust süüdistada tegevusetuses, otse vastupidi.
Hispaania valitsus on õnnetuse juhtumisest peale suhelnud Ühendkuningriigi ja Gibraltariga ning on otsinud laeva ja kokkupõrke kohta teavet ning pakkunud kaastööd mu parlamendiliikmest kolleeg Meyer Pleite kavandatud algatusse ja selle koordineerimisse.
Nagu volinik ütles, on Euroopa Liidult augustist saati abi otsitud.
Laevaomanikul ja tema firmal on kästud kahjuga seotud kulud kanda ja Junta de Andalucia on esitanud Gibraltarile kaebuse õigusaktidest võimaliku mittekinnipidamise eest.
Hispaania jaoks on ülioluline, et ta oleks oma kohustused täitnud, mida ta ka tegi, ja Prestige'iga juhtunu ei kordunud, kuid vaja on ka koordineerimist ja just koordineerimisest jäigi puudu.
Seepärast usun, et Hispaania pöördumine abipalvega Gibraltarit käsitleva dialoogi foorumi poole kui meede, mis võib meil tõeliselt võimaldada selliste olukordadega toime tulla ja hoida ära edasisi soovimatuid vahejuhtumeid, peaks selle teema meie kõigi jaoks lõpetama.
Kõik muu on lihtsalt ükskõiksus, mida mõned inimesed tundsid ja tahavad uuesti läbi parlamendi vedada.
<D>
(RO) Hr juhataja, kallid kolleegid, ühise piimaturu lihtsustamise meede on ka liikmesriikide perspektiivist suur algatus, mis toob Euroopa Liidu põllumajandustootjad tegelikele vajadustele lähemale.
See on võimalik eelkõige tootmise ja piima turustamise liberaliseerimisega.
See on hea uudis eriti nendes riikides, kelle põllumajandustootjad peaksid tegema liiga suuri investeeringuid tootmiseks ühes kolmest praegu lubatud piimakategoorias.
Ma ei arva, et põllumajandustootjad oleksid praegu valitsevates turutingimustes suutnud kohandada oma tootmist 2009. aastaks, üleminekuperioodi lõpuks.
Veel enam, Euroopa Liit ei kirjuta ette piimatoodete sisu seni, kuni täidetakse fütosanitaarseid tingimusi.
Seetõttu nõustun täielikult selle liberaliseerimismeetmega.
Teiseks toetan ma koolipiima programmi ühtse abimäära kehtestamist.
See on oluline meede, mis aitab kaasa sotsiaalse ühtekuuluvuse saavutamisele Euroopas, sest vaesemad piirkonnad saavad soodsamad tingimused, ja võitlusele liigsöömise vastu noorte seas.
Vastavalt komisjoni ettepanekule peaks abi olema suurem, sest koole ja lasteaedu ei tohiks sundida kandma osa kuludest.
Veel enam, see summa on eeliseks eriti nendes riikides, kus juba on kehtestatud koolidele abisüsteemid.
Euroopa fondid saavad aidata programmide kaudu ja üliõpilastele pakutavate toodete kvaliteedi tagamisel ning vabastavad liikmesriikide märkimisväärsed eelarveressursid, mida saab nüüd kasutada noortele suunatud poliitika kontekstis.
Ma toetan ka Euroopa fondi loomist piimaturu ümberkorraldamiseks.
Ka see peaks sisaldama rahastamisnõuet kvaliteedi parandamiseks, mille tõttu paljud uute liikmesriikide põllumajandustootjad ei saa oma tooteid pärast 2009. aastat enam müüa.
Viimasena, kuid mitte vähem olulisena, peame vaatlema muutusi ühises turukorralduses tervishoiukontrolli laiemas kontekstis ühise põllumajanduspoliitika raames.
Ma arvan, et on õige aeg ühise piimaturu ümberkorraldamiseks eesmärgiga kaotada piimakvootide süsteem.
<D>
fraktsiooni Verts/ALE nimel. - (ES) Härra juhataja, ma pean rõhutama üht tähtsat tõsiasja.
Euroopa projekt on usaldusväärne üksnes siis, kui Euroopat tajutakse kohana, kus igasugune diskrimineerimine on põlu all.
Sellel põhinebki tänane arutelu.
Seetõttu on üllatav, et mõned minu kolleegid, kes on kõigis muudes aruteludes nii Euroopa-meelsed, muutuvad täiesti Euroopa-vastasteks, kui tuleb juttu õigustest ja vabadustest.
Sellist suhtumist ei saa sallida.
See on vastuvõetamatu, et keegi peab praegu Euroopa Liidus kannatama diskrimineerimise all samasoolise suhte, puude, vanuse või üldisest erineva veendumuse või usutunnistuse pärast, nagu on juba ka nimetatud.
See ei ole selline Euroopa, kus ma soovin elada, ning kindlasti ei ole see Euroopa, mille heaks ma iga päev töötan nii siin parlamendis kui ka väljaspool seda.
Seetõttu arvan, et direktiivi ettepanek oli vajalik.
Oma kontseptsiooni ja põhimõtete poolest on see hea.
See ei pruugi olla see, mida mina või paljud meist oleks teinud, aga see on hea algus.
Loodan, et enamus hääletab homme Buitenwegi raporti poolt; ma ise kavatsen seda teha, sest usun, et see on asjade õige käik.
Samuti soovin väga, et võetaks vastu veel üks punkt, mis käsitleb artikli 7 lõike 2 rakendamist või taasrakendamist.
See annab tagatise asja olemusele: kõik diskrimineerimisvastast tööd tegevad ühingud ja organisatsioonid peavad saama esindada ja kaitsta diskrimineerimise ohvreid.
Me peame meeles pidama, et need inimesed kuuluvad kõige haavatavamatesse rühmadesse ning seetõttu peab meil olema tagatis, et neid saab esindada ja nõuetekohaselt kaitsta.
<D>
kirjalikult. - (IT) Proua juhataja, daamid ja härrad, mina toetan antud raportit, kuna olen veendunud, et vabakaubandus on oluline samm globaalse heaolu suunas.
Siiski peab meie toetus riikidevahelistele majanduslepetele sõltuma karmidest eeskirjadest, mille kohaselt peavad kõik pooled ratifitseerima Rahvusvahelise Tööorganisatsiooni aluskonventsioonid, tagades sellega töötajate kaitstuse.
Nagu raportöör märkis, on ASEAN tervikuna ELi suuruselt viies kaubanduspartner.
See toonitab meie paljusid kaubandushuve antud piirkonnas, mis on kahtlemata väga kiiresti kasvav turg.
Piirkonna tugev positsioon ja kehtivate kohalike tööhõivealaste õigusaktide puudumine paneb meile kohustuse tagada, et uus lepe sätestaks viimistletud eeskirjad mitte ainult majanduslikust aspektist, vaid eelkõige ka tööhõive, keskkonna ja inimõiguste küsimuses, piirates nii sotsiaalse dumpingu mõju.
Tooteohutust ja töötajate ja keskkonna kaitsmist ei või ega tohi ohustada ükski ainuüksi majanduslik lepe.
Meil kõigil, keda meid liidavad sarnased väärtused, on moraalne ja institutsiooniline kohustus leida julgust olla karmimad ja valivamad oma kaubanduspartnerite valimisel: kõik meie partnerid peavad Euroopale andma tagatise, et nad on eeskujuks teistele rahvastele kõikjal maailmas.
<D>
fraktsiooni GUE/NGL nimel. - (FI) Härra juhataja, lugupeetud volinik, Ameerika Ühendriikide aktsiaturud on kokku varisenud, Euroopa Liidu liikmesriikide aktsiaturud on kokku varisenud ja Venemaa aktsiaturud on kokku varisenud.
Me kõik oleme samas kriisis, mille on põhjustanud turbokapitalism.
Vaatamata sellele soovivad mõned ELi liikmesriigid - juhindudes Balti riikidest, kelle presidendid on õppinud Ameerika Ühendriikides -, eelkõige Poola, isoleerida Venemaa Euroopa Ühendusest.
Kõigepealt lükkasime edasi partnerlusleppe teemaliste kõneluste alguse, täna on põhjuseks Gruusia ja Abhaasia konflikt Venemaaga.
Paljudes lääneriikides kujutab ajakirjandus Venemaad kui ründajat.
See pilt on vale.
Ründas Saakašvili kaitsevägi ja see tõi kaasa üleilmse konflikti.
Ta ei tohiks selle eest tasu saada.
Selles küsimuses on Euroopa Rahvapartei (Kristlike Demokraatide) ja Euroopa Demokraatide fraktsioon kahjuks oma äärmuslike vaadete vang.
Loomulikult võitis Venemaa Saakašvili armeed, mille olid välja õpetanud ameeriklased ja iisraellased ja mille olid relvastanud ukrainlased.
Lõuna-Osseetia ja Abhaasia iseseisvuse tunnustamine oli poliitiline ülereageerimine.
Nüüd peab Venemaa kannatama poliitiliste tagajärgede all.
Meie fraktsioon on siiski veendunud, et Venemaa isolatsiooni jätmine ei peaks olema üks neist tagajärgedest.
Euroopa kapitalism vajab Venemaa loodusvarasid ning Venemaa vajab Euroopa poliitilist kogemust demokraatia, kodanikuvabaduste ja õigusriigi põhimõtete rakendamisel.
Neid eesmärke ei saavutata poliitilise vägivallaga, vaid koostöö ja dialoogi abil.
Tõenäoliselt on see ka täna Helsingis sõjavägede ülemjuhatajate kindral Mike Mulleni ja Nikolai Makarovi vahel peetavate kõneluste eesmärk.
EL ei tohiks enam dialoogi boikoteerida.
Soovime eesistujariigile väljapakutud positiivsetes püüdlustes edu.
<D>
(EL) Härra juhataja, 2006. aasta rahvusvahelise troopilise puidu lepingu sõlmimine on äärmiselt positiivne sündmus.
Peale selle peegeldab see 180 tootja- ja tarbijariigi valitsuste ja rahvusvaheliste organisatsioonide üksmeelt.
Seega on lepingus seatud eesmärgid kahtlemata olulised.
Me peame mõtlema üksnes ebaseadusliku raie ja raadamise kahjulikest mõjudest, eriti sellest, kuidas need aitavad kaasa kasvuhoonenähtusele.
Seetõttu on väga vaja toetada tootjariikide troopiliste metsade säästva kasutamise ja ekspluateerimise riiklikke tegevuskavasid ning tugevdada nende võimet rakendada metsaõigusnorme ja võidelda tõhusalt ebaseadusliku raiega.
Loomulikult on tähtis uue lepingu eesmärkide saavutamiseks vajaliku rahastamise küsimus.
Meid Euroopa Liidus kutsutakse üles tagama, et Euroopa turule imporditaks ja siin turustataks üksnes seaduslikult langetatud troopilist puitu.
Me peame edendama tarbijate teavitamise ja nende teadlikkuse suurendamise meetmeid.
Lubagem siiski kaaluda, kas piisab vabatahtlikest programmidest või kas seaduslikule kauplemisele troopilise puiduga tuleb kehtestada õiguslikult siduvad eeskirjad ja spetsifikaadid.
Selle eesmärgi poole ei tule püüelda mitte üksnes rahvusvahelisel tasandil, vaid ka FLEGTi programmiga hõlmatud kahepoolsete lepingute ja läbirääkimisel olevate kaubanduslepingute, teisisõnu vabakaubanduslepingute tasandil.
ELi-Ghana leping näitab teed kahepoolsele koostööle.
<D>
raportöör. - Härra juhataja, kõikidest ELi kodanikele antud põhiõigustest on just õigus Euroopa Liidus vabalt ringi liikuda see, mis aitab meid kõiki ühendada.
Seda asutamislepingutes sätestatud õigust rakendatakse direktiiviga 2004/38/EÜ, milles on Euroopa Liidu kodanikele ja nende pereliikmetele kindlaks määratud tingimused ja piirangud, mille kohaselt võivad nad ELi territooriumil vabalt liikuda ja elada.
2006. aasta 1. jaanuari seisuga kasutas õigust elada teises liikmesriigis üle kaheksa miljoni Euroopa Liidu kodaniku ja lisaks on miljonid kasutanud seda õigust reisimiseks ELis.
Selle direktiivi hindamist käsitlenud Euroopa Parlamendi raportöörina pean ütlema, et meie kodanike vaba liikumise õiguse konkreetset kohaldamist kahjustavaid tõkkeid püstitavad liikmesriigid, kes rikuvad sellega asutamislepingute ja direktiivi sätteid.
Esiteks võib direktiivi ülevõtmise kohta liikmesriikides öelda, et see on parimal juhul olnud vilets.
Samamoodi nagu tehakse kahes Euroopa Parlamendi tellitud uuringus, juhib ka komisjon tähelepanu hulgale probleemidele, millest mõned kujutavad endast ELi kodanike põhiõiguste rikkumisi.
Need probleemid on minu raportis esile toodud.
Palju on juhtumeid, mil halduskoormus on põhjendamatu, eriti seoses kolmandate riikide kodanike pereliikmetega; see hõlmab sisenemiseks esitatavaid nõudeid ja pikaajalisi viivitusi dokumentide menetlemisel, teatavate registreeritud partnerite, eeskätt samasooliste paaride liikumisvabaduse õiguse mittetunnustamist, avaliku korraga seotud erandeid, mis täidavad majanduslikke või julgeoleku eesmärke, mille puhul ei ole arvestatud proportsionaalsuse põhimõtet ja mille tagajärjel kuritarvitatakse väljasaatmisotsuseid, ning teatavate rahvuste ja etniliste kogukondade diskrimineerimist seoses õigustega, mis tuleks neile direktiivi kohaselt anda.
Teiseks ütlen neile, kes keskenduvad üksnes selle õiguse kuritarvitamise juhtumitele, et olen nõus, et kuritarvitamine on oluline küsimus, kuid lisan, et direktiivi artiklis 35 on liikmesriikidele ette nähtud võimalus võidelda nende kuritarvituste, näiteks fiktiivabielude või pettuse vastu - neid võimalusi tuleb lihtsalt rakendada.
Samuti soovin mainida, et tegin tulemuslikku koostööd riikide parlamentide, komisjoni ja õiguskomisjoni raportööri Monica Frassoniga, kes kõik jagavad minu muret eelnimetatud ülevõtmisprobleemide pärast ja nõustuvad, et kõigil asjaosalistel tuleb aidata need viivitamata lahendada.
Minu raportis kutsutakse üles võtma lahenduste leidmiseks ka mitmesuguseid meetmeid.
Üks olulisemaid ja kiireloomulisemaid meetmeid, mis tuleb võtta, on see, et komisjonil koostaks ülevõtmise kohta põhjalikud suunised.
Need suunised aitaksid tuua selgust selliste mõistete nagu "piisavad vahendid” ja "avalik julgeolek” tõlgendamisse.
Kui suunised on valmis, sõltub nende rakendamine juba liikmesriikidest, loodetavasti tehakse seda 2009. aasta lõpuks.
Diskrimineerivad üleminekusätted, mis piiravad pärast 2004. aastat ELiga liitunud liikmesriikide töötajate liikumist, tuleb lõpuks tühistada või läbi vaadata.
Teises liikmesriigis elavatele ELi kodanikele mõeldud kohalike lõimimismeetmete edendamiseks tuleb eraldada rohkem vahendeid ja lõpuks peaks komisjon hakkama kõhklemata algatama rikkumismenetlusi nende liikmesriikide suhtes, kes ei pea direktiivi sätetest kinni.
Meil tuleb mõista, et liikmesriigid peavad asuma lõpuks direktiivi korrektselt rakendama ja selle üle võtma nii, et eelnimetatud ja ka muud probleemid lahendataks otstarbekalt.
Liikmesriigid ei peaks püüdma oma kohustusest tagada liikumisvabadus kõrvale hiilida, paludes direktiivi läbivaatamist eesmärgiga seda nõrgendada.
Euroopa Parlament on kindlalt niisuguse läbivaatamise vastu ja tänab komisjoni samasuguse seisukoha eest.
Liikmesriikidel ja nõukogul on aeg teha kõik selleks, et Euroopa oleks koht, kus lisaks kapitalile, teenustele ja kaupadele saavad ringi liikuda ka meie kodanikud.
Liikumisvabaduseta ei ole Euroopat.
Lubage mul lõpetuseks öelda, et ma tõstan oma parandatud suulise muudatusettepaneku raporti allmärkuste hulka, et mitte jätta neile, kes on liikumisvabaduse vastu natsionalistlikel, rassistlikel või ksenofoobsetel põhjustel, kuid kes ei julge seda avalikult välja öelda, mingit ettekäänet minu raporti vastu hääletada.
Homsel nimelisel hääletusel näeme, kes toetab Euroopat ja ELi kodakondsust, vaba liikumist ja kodanike õigusi ilma diskrimineerimiseta ja kes mitte.
<D>
(FR) Proua juhataja, aastatel 2007 kuni 2013 saab ühtekuuluvuspoliitika olema Euroopa Liidu peamiseks kuluartikliks, kuid seda kaugeltki mitte Prantsusmaa piirkondade kasuks, vaid selline arengusuund pigem karistab neid.
Piirkondlike eraldiste suurenemine on tegelikult toimunud ühise põllumajanduspoliitika arvelt, ning järelikult ka Prantsusmaa arvelt.
Nagu näha, väheneb Prantsusmaa piirkondadele eraldatav osa pidevalt.
Suur enamik struktuurifondide 347 miljardist eurost suunatakse Ida-Euroopasse - piirkonda, mida kommunism on üle 40 aasta hävitanud.
Juba 2000. aastal võttis Brüssel endise eesmärgi 1 raames Prantsusmaa Hainaut' piirkonnale määratud struktuurifondide toetuse tagasi.
Tänane Prantsusmaa, mis panustab 16% Euroopa eelarvetulust, annab ära üha enam, kuid saab vastu üha vähem.
Lisaks ei ole see regionaalabi, olles osa ultraliberaalsest Lissaboni strateegiast, kaitsnud maailma majanduskriisi poolt mõjutatuid.
Rohkem kui kunagi varem tuleb meil nüüd ehitada üles uus Euroopa, mis pakub viimaks meie piirkondadele ja rahvastele meie siseturu üle kontrolli taastava aktiivse poliitika kaudu majanduslikku kaitset.
<D>
fraktsiooni Verts/ALE nimel. - (FR) Austatud juhataja, austatud nõukogu eesistuja, volinik, esiteks tahaksin öelda, et osalesime Euroopa Parlamendi delegatsiooniga kahel tippkohtumisel: kõigepealt parlamentaarsel eelkohtumisel koos kolleegidega üleaafrikalisest parlamendist ja seejärel ka ametlikul tippkohtumisel.
Austatud nõukogu eesistuja, arvan, et te ei tea meie sealset positsiooni, teisisõnu, et olime alandatud vaatleja seisusesse - Euroopa Parlamendi liikmetel, isegi kui nad olid eelnevalt head tööd teinud, puudus sissepääs ametlikule tippkohtumisele.
Soovisin väga täiskogu sellest informeerida ning arvan, et meie, Euroopa Parlamendi liikmed, esindame Euroopa kodanikke samavõrra kui riigipead ja valitsusjuhidki.
Seega oleks õige, kui ka meie oleksime järgmisel tippkohtumisel esindatud.
Ametlik tippkohtumine oli sellele vaatamata suurepärane algatus ja on hea teada, et see peeti pärast seitse aastat kestnud ebaõnnestunud püüdlusi.
Siiski on tunne, et tippkohtumise olulisim õppetund on arusaam, et Aafrika manner on lõpuks vabanemas ja organiseerumas ühise Aafrikana, mis on kindlasti hea sõnum.
See meenutab mulle arutelusid, mida pidasime parlamentaarse eelkohtumise ajal volinikuga ja millel rõhutasime vastuolu ühelt poolt ELi poliitilise nägemuse esitamise ja partneritega suhtlemisel rakendatava uue lähenemisviisi ning teiselt poolt majanduspartnerluslepingute allkirjastamiseks avaldatava ELi surve vahel.
Tahaksin nüüd volinikule esitada küsimuse partnerluse staatuse ja sõlmitavate vahelepingute kohta, sest pean meenutama, et Aafrika riikidele olid vastuvõtmatud nii seda laadi lepingud kui ka neile avaldatav surve.
Lõpuks, volinik, veel üks küsimus murettekitaval teemal: tuumaenergia.
Küsimus fraktsioonilt Verts/ALE on järgmine: miks alustati tuumaenergiat puudutavad kõnelused Aafrika riikidega?
Aafrika vajab praegu taastuvenergiat.
Meil olemasolev tehnoloogia, päikeseenergia, fotogalvaanilised süsteemid ja tuuleenergiasüsteemid on Aafrikale igati sobivad.
Mis põhjusel alustati kõnelusi sel teemal, eriti nüüd, mil me teame, millised probleemid kaasneda võivad, näiteks praegune olukord Iraanis?
Miks, austatud asepresident?
See on äärmiselt oluline küsimus.
Sooviksin ka teada, milline riik sundis ELi lisama strateegiasse tuumaenergia teema?
Oli see minu kodumaa president, tuumaenergia ülemaailmse müügi esindaja?
See on täiesti uskumatu.
Taastuvenergia erinevad liigid on see, mida Aafrika praegu vajab.
<D>
kirjalikult. - (PT) Kuigi raporti suhtes väärivad mainimist ka mitmed muud asjaolud, tahaksime me selles selgituses hääletuse kohta rõhutada, et me ei suuda mõista, miks meie esitatud muudatusettepanek lisada eri EL riikide transpordilogistika prioriteetide määratlusse kõige kaugemad piirkonnad, nagu Assoorid ja Madeira, tagasi lükati.
Meie muudatusettepanekud, mis tagasi lükati, panevad rõhu järgmistele punktidele:
avalike teenuste strateegiline tähtsus ja nende panus avalikku sektorisse majandusliku, sotsiaalse ja territoriaalse ühtekuuluvuse soodustamisel, ning kriitika strateegiate suhtes, mis taandavad riigi rolli avalike teenuste pakkujana;
ühtekuuluvuspoliitika alusel struktuurifondidest kaasrahastatud avaliku sektori investeeringute stimuleeriv mõju, mis tõmbab juurde erasektori investeeringuid, ning võimalus kasutada ühenduse vahendeid erasektori investeeringute rahastamiseks seal, kus puudub avaliku sektori investeerimise strateegia.
Tagasilükkamine on seda olulisem, et raport märgib, et logistika on eelkõige äritegevus, arvestades siiski, et avaliku sektori asutused võivad etendada oma osa ning tegutseda kaasaaitajatena, ning kutsudes logistika rahastamises heade tavade levitamisele, nagu näiteks eri algatused, mis kasutavad era- ja avaliku sektori kaasrahastamist.
Sõna targematele.
<D>
komisjoni liige. - Üldiselt saan ma öelda seda, et peame kõigi nende probleemidega tegeledes meeles pidama, et tegu on liikmesriikide pädevusse kuuluva valdkonnaga.
Nii et peame seda austama.
Mõistan teie seisukohta, et ebavõrdsus püsib, kuid komisjon teeb sellegipoolest kõik, mis võimalik, et liikmesriikidel oleks lihtsam omavahelist olukorda ühtlustada.
Meie prioriteet on aidata kaasa liikmesriikidevahelisele koostööle ebavõrdsuse vähendamisel.
Teine asi, mida saame teha, on tegeleda selle küsimusega komisjoni käivitatud ravimitootmise valdkonna ettevõtete vastutuse protsessi osana.
Nikolaus Chountise esitatud küsimuse vastuseks võin öelda seda, et kui direktiiv on paigas, anname selge õigusraamistiku piiriülese tervishoiu kulutuste hüvitamise õiguste kohta.
Siis teeme ettepaneku vähendada ebavõrdsust, mis tuleneb Euroopa kohtu otsuste erinevast rakendamisest.
Siis saavad kodanikud kindlad olla, millal ja mille alusel nende välismaal saadud arstiabi kulutused hüvitatakse või ei hüvitata.
Kardan, et seni peame ootama.
Teema: Võimaldavad tehnoloogiad
Kas komisjon võiks anda hetkeolukorra ülevaate Euroopa positsiooni tugevdamise kohta progressi võimaldavate tehnoloogiate valdkonnas, arvestades Euroopa teadus- ja arendustegevuse jätkuvalt nõrka realiseerimist kaubanduslikes toodetes?
<D>
Härra president, tõstatan Itaalias elavate romi vähemusrahvuste ja uute liikmeriikide kodanike probleemi.
Viimastel päevadel on toimunud Roomas asuvates romi kogukondades politseireide.
118 kinnipeetud isikule on antud korraldus Itaaliast lahkuda ja uus linnapea on lubanud saata maalt välja veel 20 000 inimest.
On olnud süütamisi Napoli eeslinnades asuvates romi laagrites ning juhuseid, kus rahvahulgad takistavad tuletõrjujate ligipääsu tule kustutamiseks.
Sajad immigrantide perekonnad on oma kodukohast põgenenud ja on teatatud paljude laste kadumisest.
Mu kolleeg Viktória Mohácsi oli Roomas.
Ta on saatnud murettekitavaid teateid ja ma loodan, et tal on võimalik homme nõukogu avaldusele vastata.
Me teame, et rünnakud paljude meie liikmeriikide immigrantide kogukondade vastu on probleem, aga Itaalias toimuv vägivald on ebatavaline.
OSCE on süüdistanud Itaaliat immigrantide teotamises ja mulle tundub, et viimane valimiskampaania on tekitanud rünnakute eest vastutavates inimestes karistamatuse tunde.
Isegi volinik Frattini, kes oli esimeste hulgas pidama uutele liikmesriikidele loengut vähemusrahvuste integreerimise teemal, on hakanud kahtlema Schengeni lepingus.
See probleem on üleeuroopaline.
See paneb mõtlema Euroopa Liidu rajamise aluspõhimõtetele ning ma paluksin komisjonil ja nõukogul arutada teemat kiiremas korras, et leida võimalikud lahendused.
<D>
fraktsiooni Verts/ALE nimel. - (FR) Proua juhataja, nõukogu eesistuja, komisjoni president, härra Almunia, Euroopa Roheliste fraktsioon - fraktsioon, mida mul paluti täna pärastlõunal esindada - on ECOFINi nõukogu eilsed otsused heaks kiitnud.
Arvan, et ainus asi, mis peaks meile muret tegema ja mis teile muret teeb, on turgude tänane reageerimine, mis ei paista olevat päris veendunud, et need ettepanekud on õiged.
Loodan, et turud ennast jälle kokku võtavad ning et Euroopa asutused selles suhtes tegutsemist jätkavad.
Tahaksin teiega jagada kolme märkust või kolme sõnumit.
Esimene sõnum puudutab Euroopat ennast.
Parlament on jagunenud, see on fakt.
Paljud on tahtnud rõhutada, et Euroopa ei osalenud pangandus- ja finantskriisi juhtimises.
Meie, Euroopa rohelised, tahaksime rõhutada, et eriti panganduskriis paljastab Euroopa ühiseeskirjade küündimatust ning et selles valdkonnas, nagu paljudes teisteski, on tarvis Euroopa osa suurendada, mitte vähendada.
Teine sõnum puudutab asjaosaliste vastutust.
Olen kuulnud ja aru saanud, et härra Barroso usub eriti sellesse, et on käes aeg tegutseda, seda küll, ent mina mõtlen, et on käes aeg kindlaks määrata, kes peaks vastutama.
Mul oleks liigagi lihtne näidata näpuga nõukogu peale, valitsuste peale, kes nõukogu moodustavad, või komisjoni peale, sest mõned volinikud olid arvamusel, et parem seaduste tegemine tähendab iseregulatsiooni ja üldse mitte mingeid seadusi.
Konkreetse näitena vaadakem direktiivi hoiuste tagamise skeemide kohta: 2006. aasta novembris esitas komisjon aruande, milles öeldi, et selles valdkonnas pole mingeid täiendavaid õigusakte tarvis.
Ma pole kindel, kas te täna veel sellel seisukohal olete.
Siiski on see tegelikult parlament, kelle poole ma pöördun.
Nädal tagasi hääletasime siin parlamendis härra Rasmusseni raporti üle.
Esimene versioon oli suurepärane ja me toetasime seda.
Parlament pidi nõudeid alandama, et enamuse poolthääled tagada ja milleks raportöör ise ettepaneku tegi.
Täna on meil tegemist sama asjaga seoses Lamfalussy raportiga finantsturgude järelevalve struktuuri kohta.
Ka siin peab igaüks võtma kanda oma osa häbist.
Ma usun, et fraktsioonil PPE ja liberaalide fraktsioonil, härra Watson, on eriline vastutus selle raporti lahjendamise eest, mida me homme hääletama hakkame.
Järgmiseks tahaksin öelda mõne sõna kriisi kohta.
See sõnum on teile, härra Barroso, sest teie olete see, kes loob uue analüüsirühma (neid rühmi on küll palju, kuid ka uus on arvatavasti teretulnud), et tegeleda eelkõige finants- ja keskkonnakriisi vahelise seosega.
Finantskriis, nagu te ise ütlesite, ei muuda olematuks keskkonnakriisi.
Sellest seisukohast arvan ma, et panganduskriis näitab keskmises perspektiivis, et Euroopa Liidus on tõsine probleem hoiuste jaotamisega.
See, mida ma tahaksin, mida Euroopa rohelised tahaksid, panna selle töörühma tegevuskavasse, on nende instrumentide analüüs, mis võiksid olla Euroopa Liidu käsutuses.
Ma pean silmas eriti Euroopa Investeerimispanka, millele tuleks teha ülesandeks pikaajaliste finantside pakkumine, nii et energia- ja kliimapakett ning investeeringud, mida see esindab, oleksid tõhusalt tagatud.
Ma arvan, et see on olulise tähtsusega.
<D>
EL tegi kindlaks, et ehitussektor on üks suurima energiasäästu potentsiaaliga valdkond.
Võrreldes tavaliste hoonetega on energiatõhusate hoonete energiasääst keskmiselt 30%.
Uutes ELi liikmesriikides, sealhulgas Leedus, läheb paljudes paneelmajades ligikaudu 60% soojusenergiast kaotsi.
Ainuüksi Leedus on rohkem kui 35 000 paneelmaja.
Nende elanikud ei maksa mitte ainult kütte eest suuri summasid, vaid põhjustavad tonnide viisi CO2 heidet.
Leedu konservatiividest koosnev valitsus ei suuda alustada hoonete isoleerimisega.
Pärast peaaegu kahte aastat lubadusi, et renoveerimist alustatakse lähiajal, ei ole seda veel mitte ühegi hoonega tehtud.
Ma andsin hoonete energiatõhusust käsitlevale soovitusele poolthääle, sest sellega edendatakse eesmärki liikuda liginullenergiahoonete suunas.
Sellega tagatakse, et aja jooksul muutuvad hooned ELis energia seisukohalt jätkusuutlikeks.
Selle direktiivi rakendamisega alustame me protsessi, mille käigus vähendatakse ELi energiatarbimist aastaks 2020 viiendiku võrra.
Energiatõhususe suurendamise alased investeeringud loovad miljoneid töökohti ja aitavad kaasa ELi majanduskasvule.
<D>
(FR) Austatud juhataja, mina ja minu fraktsioon oleme nõus, et laienemine on üks Euroopa Liidu viljakamaid ja veenvamaid poliitikavaldkondi.
Seetõttu muretsen ma veidi teie tuleviku pärast, volinik Rehn - ma ei ole päris kindel, kuidas te leiate uues komisjonis portfelli, mis on veelgi huvipakkuvam kui laienemise oma.
On täiesti rabav, mida liikmeks saamise väljavaade kui muutusi ja demokraatiat esile kutsuv jõud suudab saavutada sellises riigis nagu Türgi.
Jah, muidugi on Türgil veel palju vaja saavutada: kohtunike sõltumatus, sõjaväe roll, sõnavabadus, kurdi küsimuse kõigile tahkudele tõelise ja lõpliku lahenduse leidmine.
Minu arvates on siiski oluline rõhutada, et see Euroopa Liidu laienemisstrateegia ei ole kasulik mitte üksnes ühinevatele riikidele, vaid ka meile ja Euroopa otsustajatele.
On vastutustundetu vähendada nende jõupingutuste tähtsust, mida selline riik nagu Türgi on muutumiseks teinud, ja jätta läbirääkimiste tulemuste suhtes kahtlused õhku.
Jah, läbirääkimiste tulemused on sellised, et Türgi ühineb meiega, ja me peame selle selgelt välja ütlema!
<D>
Euroopa õigusaktid, mis reguleerivad autoveo-ettevõtjate töö- ja sõiduaega ning puhkeperioode, ei puuduta mitte üksnes autoveosektori sotsiaalseid nõudeid, vaid ka konkreetselt liiklusohutust.
Kahjuks ei ole Euroopa Liidul õnnestunud liiklusõnnetuste vähendamiseks piisavalt ära teha.
Liikmesriigid peavad muidugi transiitvedusid tõhusamalt kontrollima.
Sotsiaalseid nõudeid käsitlenud raportöörina vaatasin ma läbi Euroopa Komisjoni koostatud esimese aruande; neid aruandeid oleks tulnud esitada kaks korda aastas.
Kahjuks jäin ma sellega hiljaks, kuid täheldasin, et aruande kohaselt tegid mõned liikmesriigid kontrolli tegelikkuses sagedamini kui kehtestatud minimaalne määr, kuid teised liikmesriigid jätsid samas need kohustused täitmata.
Mul on hea meel, et härra Groschi raportis, mis käsitles juurdepääsu turule, õnnestus meil koos Euroopa Liidu Nõukoguga saavutada kompromisstekst; nimelt nõudsime, et ükski liikluskontroll ei tohi olla autoveo-ettevõtja kodakondsuse või elukohariigi alusel diskrimineeriv.
Volinik, me vajame kahtlemata turvalisi parklaid.
On küll esitatud raporti projekt turvaliste parklate rajamise kohta Euroopa Liidu ja Venemaa piiri äärde, kui nendest kahjuks ei piisa.
Liikmesriigid peavad turvalistesse parklatesse rohkem investeerima, sest kahjuks leiab 40% autoveo-ettevõtjate röövimistest aset just seal.
Samuti muutsime me eelarvet, et saaksime eraldada turvaliste parklate ehitamiseks suuremaid summasid.
Ma arvan, et sõiduaega ja puhkeperioode reguleerivaid nõudeid saab täita üksnes siis, kui me loome autoveo-ettevõtjatele nendest sätetest kinnipidamiseks sobivad tingimused.
<D>
(IT) Härra juhataja, daamid ja härrad, proua Malmström kirjeldas olukorda Guineas väga täpselt.
Mitme nädala jooksul on Guinea olnud ägedate kokkupõrgete tallermaaks, mille jooksul on kasutatud enneolematut vägivalda vabade kodanike suhtes, kes oma poliitiliste veendumuste nimel tänavatel demonstratsioone korraldasid.
Guinea valitsus kiusab taga ja tapab igaühe, kelle poliitilised veendumused erinevad riigi juhtide omadest, võttes sellega inimestelt igasuguse vabaduse, mis, nagu me hästi teame, on endastmõistetavalt iga inimolendi puutumatu õigus.
Käib mitmeteistkümnes tapatalgu ning on oht, et see võib genotsiidiks kasvada, kui me kohe ei võta viivitamatuid, käegakatsutavaid meetmeid.
Eelmisel nädalal otsustas AKV-ELi parlamentaarne ühisassamblee, mille eesistuja asetäitja ma olen, võtta vastu resolutsiooni, millega mõistetakse hukka jõu kasutamine Guinea võimude poolt ning nõutakse, et kohalik valitsus hakkaks viivitamata täitma õigusnorme ning toetama inimõigusi.
Pärast 157 inimese hukkumist tänavakokkupõrgetes ning Moussa Dadis Camara katseid seda varjata, pöördusid opositsiooni liikmed rahvusvahelise üldsuse poole lootuses abi ja rohkem kaitset leida.
Siiski teatas kapten Camara 5. oktoobril, et ta on välismaiste rahuvalvejõudude riigisviibimise vastu, keeldudes igasugusest välismaisest sekkumisest siseasjadesse.
Sellepärast ma tunnen, et lisaks oma hukkamõistu väljendamisele peame me vastama viivitamatute konkreetsete meetmete võtmisega, nagu mu kolleeg härra Rinaldi just ütles.
Vägivallaga silmitsi seistes ja kui keelatakse õigust elule - ning taas maksavad selle eest naised ja lapsed - ei saa me jätta tegutsemata ning peame nõudma tagasipöördumist õigusriigi juurde.
Teie poole pöördudes, mu kaasparlamendiliikmed ja institutsioonide esindajad, loodan ma seega, et suudame saavutada ühehäälse kokkuleppe - ja ma rõhutan, ühehäälse - võtta viivitamatud meetmed, et võimaldada Guinea rahval taastada oma maal sellised võõrandamatud põhiõigused, nagu demokraatia ja vabadus.
Loomulikult tahan ka isiklikult väljendada oma toetust kõigile nendes traagilistes sündmustes kannatada saanud perekondadele.
<D>
Hr president, külastasin hiljuti Kenyat, viibisin ka Nairobi agulipiirkondades ning puutusin kokku korruptsiooniga, mis valitses riigis juba enne valimisi.
Ma taunin 600 inimese elu traagilist kaotust ning kriitilist humanitaarolukorda, mis tekkis 27. detsembri valimiste tagajärjel Kenyas.
Kutsun asjaomaseid asutusi ja sidusrühmi tegema kõik võimaliku, et taastada rahu ning tagada inimõiguste ja õigusriigi põhimõtete austamine Kenyas.
Kahetsusväärne on, et Kenya, mis oli üks stabiilsemaid ja majanduslikult arenenumaid riike Ida-Aafrikas, on nüüd langenud sellisesse kaosesse, kuna suure tõenäosusega avaldab olukord mõju ka naaberriikidele.
ELi valimisvaatlusmissioon järeldas, et läbipaistvuse ja piisavate julgeolekumeetmete puudumine õõnestasid tugevalt presidendivalimiste tulemuste usaldusväärsust.
Täna kutsus hr Odinga opositsioonierakond jälle üles korraldama üleriigilisi meeleavaldusi eelmise kuu presidendivalimiste tulemuste suhtes.
Kõnealused opositsiooni meeleavaldused on hoolimata valitsuse keelust kestnud kolm päeva.
Sellised protestid võivad viia verevalamiseni.
Paljud tapmised on sooritatud ilmselt puhtalt etniliste erinevuste alusel, kõige kohutavam vahejuhtumitest oli brutaalne rünnak ühele Eldoret linna lähedal asuvale kirikule ning selle käigus tapeti arvatavalt 30 kikuyu päritolu inimest.
Ma nõuan hr Kibakilt, et ta austaks oma riigi demokraatlikke kohustusi, mis on sätestatud Kenya põhiseaduses ja Aafrika inimõiguste harta suunistes.
Ma kutsun ELi eesistujamaad ja Euroopa Komisjoni üles jälgima hoolikalt käesoleval nädalal hr Annani juhtimisel aset leidvat vahendusmissiooni ja kui vaja, tagama vahendusmenetluse vahetu jätkamine kõrgetasemelise ELi delegatsiooni poolt ELi ja Aafrika Liidu võimalikul ühisel algatusel.
<D>
Härra França, ma pean vastama lühidalt, kuid teie küsimus on väga huvitav.
Mis puudutab õiguslikku sisu - aluslepingu teksti -, siis pean ütlema, et põhiosa esmase õiguse normidest, mis aitavad majandus- ja rahaliidul töötada nii, nagu me kõik soovime, on olnud kirjas alates Maastrichti lepingust ja on võetud üle järgmistesse lepingutesse.
Praegu on need sätestatud Nice'i lepingus, varsti lisatakse need Lissaboni lepingusse.
Lissaboni lepingus on tehtud mõningasi lisaparandusi, kuid majandus- ja rahaliidule kõige vajalikum osa on olnud kirjas alates Maastrichti lepingust.
Tänu Lissaboni lepingu jõustumisele ning tänu Euroopa lõimumist hoogustavatele otsustele, näiteks eelmisel nädalal Euroopa Ülemkogul ja täna hommikul siin teie enda poolt vastu võetud otsustele, luuakse majanduslikule ja rahalisele lõimumisele vajalikus suunas edenemiseks tarvilik raamistik.
Just lepingu sõnastusest võib sõltuda see, kui edukas majandus- ja rahaliit on, ning see, kas ta liigub õiges või vales suunas.
Ma usun, et Lissaboni leping kui poliitiline eesmärk ning juhtide, liikmesriikide, Euroopa Parlamendi ja komisjoni poliitiline tahe pürgida Lissaboni lepingu jõustumise poole mitmest järjestikusest läbikukkunud rahvahääletusest hoolimata ongi just see, mida majandus- ja rahaliit poliitilise ruumi, poliitilise keskkonna mõttes vajab, et õiges suunas liikuda.
<D>
kirjalikult. - (PL) Üks isikute Euroopa Liidus vaba liikumise tagajärgi on piiriülese liikluse kasv.
See tõstatab vajaduse sätestada Euroopa tasandil liikluskindlustuse valdkonnas tingimused, et kaitsta õnnetusjuhtumite ohvreid tõhusalt.
Selle eesmärgi saavutamiseks on äärmiselt oluline nõuete eest vastutava esindaja süsteemi tõhusus, mille loob kindlusselts kannatanu alalise elukoha riigis.
Nõuete eest vastutava esindaja kohustuseks on teavitada kannatanut, kuidas välisriigi kodaniku vastu nõuet esitada, ning tarbija usaldust suurendaks see, kui infopakett, mis on enne kindlustuslepingu sõlmimist kättesaadav, sisaldaks kõikehõlmavat teavet eeskirjade kohta, mis käsitlevad vastutava esindaja süsteemi toimimist ja kohaldamist ning süsteemi hüvesid kannatanu jaoks.
Teine raportööri tõstatud oluline küsimus on, kas kohtukulude kindlustamine peaks olema kõigis liikmesriikides kohustuslik.
Toetan tema seisukohta, et õige lahendus on säilitada olemasolev vabatahtlik süsteem.
Kohustusliku süsteemiga kaasneva tarbijate usalduse suurenemisest oleks tähtsam kindlustuse enda maksumuse suurenemine ning viivitused, mis tulenevad juhtumite lahendamisest kohtutes.
Sellegipoolest on hädavajalik, et koheselt võetakse meetmed seoses õiguskaitse kindlustuse kättesaadavusega, eriti uutes liikmesriikides.
<D>
Härra juhataja, mingil veidral põhjusel lõhkusin ma selles parlamendis täna valitseva imepärase hoiaku, naiste õiguste ja soolise võrdõiguslikkuse komisjoni raporti vastu mitte hääletamisega - ma keeldusin hääletamisest.
Minevikus olen ma pidevalt nende raportite vastu hääletanud, sest tavaliselt on need täis täielikku mõttetust.
Aga abielus kahe tütre isana üritan ma lugeda iga selle raporti sõna ja mõista, mis on nende tegelik tähendus.
Tunnen seda materjali tootva komisjoni suhtes mõningast muret - ma tegelikult ei usu, et meil on vaja naiste komisjoni, kui meil on olemas kodanikuvabaduste, justiits- ja siseasjade komisjon.
Selles raportis on mõned väljendid - nagu näiteks "vaesuse feminiseerumine” - millel puudub igasugune tähendus, kuid mis kõlab suurepäraselt kuskil olemasolevale poliitilise korrektsuse brigaadile.
Ma mõtlen, et mida see komisjon arvaks, ütleme nende kohta, kes murravad niinimetatud klaaslae: näiteks viie lapse ema, kelle noorimal lapsel on Downi sündroom ja kelle vanim tütar võib viiendat kuud rase olla - nagu potentsiaalse Ameerika Ühendriikide asepresidendi Sarah Palini puhul?
Ma arvan, et komisjonile ei meeldiks tõsiasi, et ta on klaaslae purustanud.
Kuid ma keeldun sellest raportist.
<D>
kirjalikult. - (LV) Viimase paari aasta jooksul on euro elanud üle mitu šokki, mis oleksid ilmselt olnud hävitavad muu valuuta jaoks.
ELi juhtide toimingud, mis ei ole küll alati olnud piisavalt kiired või veenvad, on võimaldanud kaitsta eurot.
Olukord on endiselt raske, kuid ma olen veendunud, et Euroopa tuleb sellest kriisist välja ja muutub majanduslikult võimsamaks.
Kriis on toonud esile ELi nõrgad kohad ja on selgelt näidanud, milliseid muudatusi on vaja teha ELi õigusaktides, sealhulgas Euroopa Liidu toimimise leping, euroala riikide stabiilsusmehhanismiga.
Olen veendunud, et Euroopa finantsstabiilsusmehhanismi (European financial stabilisation mechanism - EFSM) on üks kõige olulisemaid samme, mida EL saab asutada, et vältida ränki majanduskriise tulevikus.
Loomulikult ei lahenda EFSMi moodustamine kõiki probleeme, mistõttu on oluline, et valitsused tunnistaksid oma vastutust Maastrichti kriteeriumitele vastamise eest ning rakendaksid mõistlikku hästi läbimõeldud majandus- ja rahanduspoliitikat, mis põhineb pikaajalistel eesmärkidel.
Me ei saa lubada endale viimaste aastate stsenaariumite kordumist, kui liikmesriigid järgisid nn gaasipedaal-alla-vajutatud-majanduspoliitikat, jättes arvestamata Maastrichti kriteeriumid ja rikkudes teisi peamisi majandusseadusi.
Euro ei ole mitte üksnes valuuta; see on poliitiline kokkulepe, millega demonstreeritakse ELi suutlikkust olla ühendatud mitmekesisuses.
Euro on Euroopa stabiilsuse, kasvu ja ühtsuse garantii.
Sel põhjusel ei ole mul vähimatki kahtlust, et oleme suutnud olla piisavalt ettenägelikud ja targad selle kriisi ületamiseks ja arengule uue tõuke andmiseks.
<D>
kirjalikult. - Raportis viidatakse Lissaboni lepingule, mis - lubage meenutada - ei kehti.
Seetõttu on väga häbematu, isegi ülbe rääkida Lissaboni lepingu nimest, nagu see oleks juba fakt.
Juhuks, kui olete unustanud, siis Lissaboni lepingu lasi põhja iirlaste demokraatlik tahe.
Nad panid projektile pidurid peale, sest soovisid teistsugust Euroopat.
Selliselt hääletades kõnelesid iirlased ka iga teise, sealhulgas ka minu liikmesriigi kodanike eest, kelle valitsused rahvahääletusest keeldusid.
Iirimaad sunnitakse korraldama uut hääletust, kuid tõenäoliselt ei ole iirlastele meeltmööda, et neid koheldakse sellise põlgusega.
Tulevikus peaksime hoiduma enda häbistamisest, arutledes selliste hüpoteetiliste stsenaariumide üle nagu Lissaboni leping.
See näitab vaid, et EL eirab jultunult demokraatlikku arvamust.
Ma hääletasin selle raporti vastu.
<D>
Mul on hea meel, et pandi hääletusele raport, mille puhul määrati mind Euroopa Rahvapartei (kristlike demokraatide) fraktsiooni variraportööriks.
Nende ligikaudu 500 miljoni kodaniku pärast, keda me esindame, peame sellest kriisist õppima, et tulla igasuguste uute pandeemiaohtudega tõhusamalt toime.
Tervishoiualase koostöö, sõltumatuse ja läbipaistvuse seisukohast oli eile vastu võetud dokument väga hea kompromiss.
Et liikmesriikide tõelise tervishoiualase koostöö läbikukkumine oli kord juba tõestust leidnud, tuli võtta vastu edasiviiv ja praktiline käsitlusviis, mille raames tuleb:
süvendada liikmesriikide koostööd ning kooskõlastada paremini liikmesriikide ja Euroopa institutsioonide tegevust, et tagada tulevase pandeemia korral tõhusam reageerimine;
selgitada ELi tasandil tervishoiualaste riskide juhtimise eest vastutavate struktuuride rolli;
kutsuda Maailma Terviseorganisatsiooni üles vaatama läbi üleilmse pandeemiahäire väljakuulutamise kriteeriumite määratlus;
hinnata liikmesriikides kohaldatavaid vaktsineerimis- ja teavitusstrateegiaid, et võita tagasi kodanike usaldus;
luua liikmesriikide jaoks vaktsiinide ühishangete süsteem, et vältida hinnaerinevusi;
avaldada kõikide Euroopa riiklikke tervishoiuasutusi nõustavate ekspertide huvide deklaratsioonid, et hoida ära mis tahes huvide konfliktid.
<D>
Minu arvates on väga kergemeelne töötada kuude kaupa Euroopa pensionisüsteemide jätkusuutlikkuse nimel, koostada põhjalikke raporteid, pidada tundide kaupa läbirääkimisi kompromisside üle samal ajal ilmselget fakti tunnistamata, et paljude Euroopa Liidu riikide valitsused on reforminud oma penisonisüsteemid, et anda prioriteet sissemaksete perioodi pikendamisele.
Reaalsuse eitamine näitab tõelist hoolimatust.
Euroopa Parlament ei pööra tähelepanu põhiprobleemile, sest see tekitab palju lahkarvamusi.
Ma ei kiida sellist poliitikasse suhtumist heaks - iga hinna eest üksmeele saavutamise nimel valis Euroopa Parlament täiesti vale meetodi.
Parlament peab uurima lähemalt sidusaid ja julgeid tegevussuundasid.
Seda ootavad meie kodanikud, kui ohus on pensionisüsteemid, mis on Euroopa sotsiaalse mudeli tegelik preemia.
Seepärast ei saa ma toetada seda raportit, mis on kujunenud asjatuks ettevõtmiseks, sest selles ei arvestata reaalse olukorraga.
<D>
raportöör. - (NL) Ka minul on hea meel, et härra Deva on istet võtnud, ja võin kergendusega tõdeda, et nüüd on ka proua Ferrero-Waldneril võimalik mind kuulda.
Praegune enneolematu ja valusalt karm majanduskriis ähvardab arengumaid järjekordse katastroofiga.
Kriisi tagajärjel langevad toorainete hinnad, vähenevad investeeringud ja kaubanduskrediit ning sisserändajad saadavad koju vähem raha.
Samal ajal kahaneb kiiresti kõigi jõukate riikide sisemajanduse kogutoodang; see mõjub laastavalt ka arengukoostöö eelarvele, mis moodustab - või vähemalt peaks moodustama - 0,7% SKTst, kuid enamik riike ei suuda isegi sellest kinni pidada.
Selline on meil siin praegu arutlusel oleva uue tegevuspoliitika rahastamisvahendi kontekst.
Kui Hispaania tudengid saavad stipendiumi, et õppida paar kuud mõnes Ladina-Ameerika riigis, või vastupidi, siis selline vahetus on küll kasulik, vajalik ja soovitav, kuid seda laadi projekti ei saa tervikuna rahastada vaesuse vastu võitlemiseks mõeldud vahenditest.
Kuigi Euroopa Liidu toetus sellele valdkonnale on kiiduväärt, ei aita see vaesusega võidelda.
On masendav, et sellised projektid tuleb tagasi võtta üksnes seetõttu, et nende toetamiseks puudub õiguslik alus.
Just seepärast oleme otsinud väikesemahulist vahendit, mille abil saaks Euroopa Liit viia arengumaades ellu poliitikat, mis ei käi rangelt võttes vaesusevastase võitluse alla.
Tuleb leida rahastamisallikas ja õiguslik alus, mis jääb arengupoliitikast väljapoole.
Õiguslikuks aluseks ei saa seega olla Nice'i lepingu artikkel 179, sest just see on arengupoliitika seaduslik alus, millest käesoleval juhul tuleks hoiduda.
Euroopa Liidu enda huvisid - Euroopa tudengite õppereise - artikli 179 alusel rahastada ei tohi.
Lisaks peab Euroopa Liit arengule eraldatud vahendeid kasutades täitma õigusaktides arengukoostöö jaoks ette nähtud nõudeid, s.t vaesusega võitlemise nõudeid.
Veidi loovust kasutades võib leida ka teisi allikaid.
Tööstusriikide rahastamisvahendi laiendamine on üks väliskomisjoni pakutud võimalustest, mida toetab ka meie komisjon.
Üheks võimaluseks on aga ka hariduse, kultuuri ja teadusuuringute kohta käivate artiklite 150, 151 ja 170 kombineerimine.
Sellise kombineeritud õigusliku aluse puhul jääb Euroopa Parlamendile rahastamisvahendi suhtes täielik kaasotsustusõigus ning raha, mida on praeguse seisuga umbes 13 miljonit eurot, ei võetaks arengupoliitikale mõeldud summadest.
Samuti ei võetaks seda välispoliitika jaoks ette nähtud varudest.
Raportöörina ei saa ma nõustuda artikli 179 kasutamisega õigusliku alusena, ja minu seisukohta jagab ka arengukomisjon.
Sellisel juhul osutuks uus rahastamisvahend ebatõhusaks, sest selle eesmärk ongi just hoida ära arengule mõeldud vahendite kasutamine muul otstarbel.
Seega ei tohiks rahastamisvahendil olla niisugust õiguslikku alust, mis võiks selle kohustuslikuks muuta.
Sel põhjusel palun, et Euroopa Rahvapartei (Kristlike Demokraatide) ja Euroopa Demokraatide fraktsioon võtaks oma muudatusettepaneku kiiremas korras tagasi.
See läheb vastuollu meie kõigi ühise sooviga kaitsta arengukoostöö eelarvet ka majanduskriisi ajal.
<D>
raportöör. - (HU) Hr juhataja, proua asepresident, daamid ja härrad, mul ei ole jäänud eriti muud teha kui tänada oma kolleege õiguskomisjonis ja muudes komisjonides tiheda koostöö eest.
Tänan ka kõiki, kes töötasid koos õiguskomisjoniga ja aitasid mind selles äärmiselt keerukas ja raskes küsimuses.
Mul on väga hea meel, et oleme suutnud jõuda selles küsimuses nõukoguga kokkuleppele, ja ma loodan, et suudame protsessi esimesel lugemisel lõpule viia.
Sooviksin ka avaldada lootust, et see protsess jätkub samas rütmis ja tempos teise ja neljanda kõikehõlmava paketi ettepaneku puhul - neljas on ilmselt veidi raskem ja riukalikum.
Läbirääkimised nende üle on juba alanud ja ma olen täiesti veendunud, et on täiesti võimalik viia see protsess lõpule aasta lõpuks või isegi varem ja et ametlik protsess võib alata.
Lissaboni lepinguga kehtestatakse see süsteem teiseste õigusaktidega seoses, kuid ei oleks olnud õige raisata kaks aastat ilma komiteemenetluseta.
Olen veendunud, et parlament vajab seda õppeprotsessi; ta peab õppima, kuidas nende küsimustega tegeleda.
Üks kõneleja mainis, et on oluline, et me suudaksime ise eristada olulisi asju ebaolulistest; seadusandja roll on tegelikult keskenduda elutähtsatele asjadele ja seepärast peab ta mõningad volitused delegeerima täitevvõimule, teisisõnu, komisjonile, kuid meile peab jääma võimalus ja õigus kontrollida komisjoni väljatöötatud rakendusmeetmeid.
Esitatud kommentaarid on lisatud ettepanekutesse.
Tänan teid väga tähelepanu eest, ja ma soovin parlamendile, komisjonile ja nõukogule igakülgset edu veel ees seisvate ülesannete teostamisel, arvestades, et see õigusakt on midagi numbriga kuuskümmend ja et tegeleda tuleb veel suure hulga õigusaktidega, ning ma loodab, et asi saab lahendatud aasta teises pooles.
Tänan väga tähelepanu eest.
Tänan kuulamast.
<D>
(RO) Esiteks tahaksin sarnaselt teiste kolleegidega rõhutada, et ELi ja Kanada tippkohtumine on oluline võimalus süvendada meie partnerlussuhet selle tähtsa demokraatliku riigiga.
See suhe on ELile erakordselt oluline, sest see hõlmab samu väärtusi jagavaid partnereid, kes on pikka aega koostööd teinud.
Samas tahaksin teile meenutada 2009. aasta maikuus Prahas toimunud eelmisel ELi ja Kanada tippkohtumisel tehtud avaldust, kus korrati partnerite ühist eesmärki, milleks oli aidata kaasa inimeste vabale ja turvalisele liikumisele ELi ja Kanada vahel, võttes sihiks laiendada võimalikult kiiresti kõigi ELi kodanike õigust viisavabalt Kanadasse reisida.
Pärast aasta möödumist oleme sunnitud märkima, et me oleme selle eesmärgi saavutamisest kaugel.
Praegu ei kehti kohustuslik viisanõue üksnes rumeenlastele ja bulgaarlastele, vaid nagu te teate, kehtestati möödunud aastal viisanõue uuesti ka Tšehhi suhtes.
Ma arvan, et probleem puudutab eelkõige vastastikkuse põhimõtet.
Arvestades, nagu te hästi teate, et kõik ELi liikmesriigid on meie õigusaktide kohaselt loobunud Kanada kodanikele kehtinud viisanõudest, on meil teiselt poolt, kui ma võin niimoodi öelda, probleem järjepidevusega, sest Kanada on kõrvaldanud viisanõude ühele kandidaatriigile Horvaatiale, samal ajal, kordan, säilitades viisanõuded ELi liikmesriikidest pärit kodanikele.
Seetõttu usun, et maikuisel tippkohtumisel peab toimuma oluline, kui mitte otsustav edasiminek viisanõudest loobumiseks kõikide ELi liikmesriikide kodanike puhul.
Ma arvan, et vaja on konkreetseid meetmeid ja sellele eesmärgile tuleb kohtumisel pöörata võimalikult suurt tähelepanu, sest põhimõtteid väljendavad avaldused meid enam ei rahulda.
Sedalaadi diskrimineerimine on erakordselt ebaõiglane, eriti minu kodumaa, Euroopa Liidu liikmesriigi kodanike suhtes, kus viisanõudest loobumisel on tehtud olulisi tehnilisi edusamme.
<D>
(IT) Härra president, daamid ja härrad, ma sooviksin esiteks rõhutada kontrollikoja väga positiivset suhtumist ja väärtuslikku tööd ja eelkõige juhtida tähelepanu numbritele, mis me oleme seoses 2006. aasta aruandega saanud.
Ühenduse rahaliste vahendite kasutamises on toimunud paranemine.
Käesoleval aastal on kontrollikoda hinnanud rahalistest vahenditest 40% kulutamist positiivseks, võrreldes 30% eelmisel aastal.
Positiivne areng, milles me võime kindlad olla, isegi kui rahalisi vahendeid ei kasutata kaugeltki täielikult, on see, et igal aastal toimub liikumine paremuse suunas.
Aastaid tagasi andis kontrollikoda rohelise tule ainult 6% kogukulutustest.
Seetõttu on huvitav märkida, et enamik ilmnenud probleeme on suuresti tingitud nõuetele mittevastavusega ja mitte pettusega.
Kõige sagedasemad vealiigid on dokumentide puudumine, abikõlblikkuse kriteeriumi mittetäitmine, ebatäpsed avaldused ja menetluste mittetäitmine.
Formaalsuste täitmine on ilmselge probleem.
Uus finantsmäärus on samm edasi lihtsama ja läbipaistvama juhtimise suunas.
Otse riikide või piirkondlike omavalitsuste poolt juhitud rahaliste vahendite, mis moodustavad ligi 80% ühenduse eelarvest, kohustuslik avaldamine on eriliselt tähtis.
Palju on veel ära teha formaalsuste määratlemises, pidades silmas rahaliste vahendite eraldamist käsitlevate sätete lihtsustamist.
See võimaldaks vähendada oluliselt nõuetele mittevastavusi, eriti väikeste saajate osas, kellest paljudel puuduvad nõutud menetluste läbiviimiseks vajalikud vahendid.
Lõpetuseks, Euroopa finantskontrollisüsteemi võtmekohaks on jätkuvalt tagasimaksete probleem.
Kui tagasimaksetega seotud tööd tahetakse lihtsustada, on kontrollikojale, parlamendile ja komisjonile vaja üksikasjalikumat teavet ja andmeid, ning vaja on kehtestada siduvamaid õigusakte, nagu tagatiste ja täitmise garantiide süsteemid.
Kuigi kontrollikoja aastaaruandes esitatud tulemused näitavad mõningast paranemist, ütleksin lõpetuseks, et peamiseks väljakutseks on jätkuvalt menetluste lihtsustamine ja riikide koostöö parandamine kontrollijärgus.
<D>
kirjalikult. - (RO) Autotööstus on üks Euroopa majanduse tõukejõudusid.
Igal aastal toodetakse Euroopas ligikaudu 300 000 sõiduautot ning 300 000 kauba- ja reisijate veoks ettenähtud sõidukit.
Autotransport toodab 72% kogu transpordiga tekitatavast heitkogusest, kuid nüüd on tulnud aeg kinnitada taas kord, kui tähtis on autotööstus majandusele ja ühiskonnale.
Finantskriisid ja majanduslangus mõjutavad väga tugevalt autotööstust, mis tagab otseselt ja kaudselt enam kui 15 miljoni töökoha olemasolu.
2012. aasta on Euroopa autotööstuse jaoks otsustava tähtsusega, sest kehtima hakkavad uued nõuded kütuse kvaliteeti, saasteainete heitkoguste piirangute, tüübikinnituse ja teeliikluses osalejate ohutuse kohta.
Et muuta teeliiklus keskkonnahoidlikumaks kavatseb liit kehtestada lisahüvitisi keskkonnahoidlikumatele sõidukitele ja karistada neid, kes saastavad rohkem.
Seetõttu saab üheks meetmeks kliimamuutuste pakett, mille eesmärk on suurendada nõudlust keskkonnahoidlikumate ja ohutumate sõidukite järele.
Sotsiaalne Euroopa põhineb võrdselt majanduse arengul ja sotsiaalsetel väärtustel.
Euroopa autotööstust tuleb toetada, et reageerida uutele ülesannetele ning säästa olemasolevaid töökohti ja konkurentsivõimet.
(Istung katkestati kell 11.25 ja seda jätkati kell 11.35.)
<D>
Proua juhataja, daamid ja härrad, komisjon tervitab võimalust esitada päevi pärast rahvusvahelist naistepäeva, 8. märtsi deklaratsiooni eelkooliealiste laste hooldusvõimaluste kohta.
Antud asutused on olulised soolise võrdõiguslikkuse edendamiseks ning töö ja eraelu tasakaalu saavutamiseks, aga ka lastele elukvaliteedi kindlustamiseks.
Euroopa Ülemkogu kohtumisel Barcelonas 2002. aastal kinnitasid liikmesriigid ambitsioonikad eesmärgid, mis tuli täita 2010. aastaks.
Kooskõlas kohustusega, mille komisjon võttis Euroopa Parlamendi ees 2007. aastal, esitati 2008. aasta oktoobris raport Barcelona eesmärkide ellurakendamise kohta.
Raportis kõneles komisjon sellest, miks on oluline enam lastehooldusvõimalustesse investeerida.
Komisjon märkis peamiselt, et Barcelona eesmärkide sihiks on kõrvaldada takistused tööturule ligipääsuks, eriti naiste puhul.
Üle 6 miljoni naise (vanuses 25-49 aastat) ELis ütleb, et nad ei saa töötada või saavad töötada ainult osalise tööajaga perekondlike kohustuste tõttu.
Seetõttu jääb Euroopa majandus ilma olulisest tootmispotentsiaalist ning seda ajal, mil on vaja astuda vastu tõsistele majandus- ja rahvastikuväljakutsetele ning kui perekondade sotsiaalne positsioon seetõttu nõrgeneb.
Lastehooldusvõimaluste arendamine võimaldab perekondadel otsustada vabalt, kuidas korraldada oma aega ja kuidas saavutada parem töö ja eraelu tasakaal.
Eesmärgiks on mitte "sundida" vanemaid saatma oma lapsi antud asutustesse.
Eesmärgiks on pakkuda antud valikuvõimalust vanematele, kes seda tahavad.
Lastehooldusteenuste arendamine aitab samuti kaasa vaesuse ennetamisele, eriti ühe vanemaga perekondade puhul, kellest üle kolmandiku on silmitsi vaesuse ohuga.
Seoses demograafilise aeglustumisega, mida Euroopa on üle elamas, aitab ligipääs lastehooldusvõimalustele samuti kaasa perekonnaplaneerimise ellurakendamisele.
Ilmneb, et kõrgeima sündimusega liikmesriigid on just need, kes on viinud sisse kõige kõrgemalt arenenud poliitikad töö- ja eraelu tasakaalu osas ning kes registreerivad naiste tööhõive kõrgeimaid tasemeid.
Lastehooldusvõimalused aitavad samuti muidugi kaasa laste arengule.
Arvukad uurimused, eriti OECD ja UNICEFi teostatud uurimused, on näidanud, et antud teenused etendavad laste isiklikus arengus olulist rolli tingimusel, et nad on kõrge kvaliteediga ja lapsed usaldatakse neile piisavateks ajavahemikeks.
Lastehooldusteenustel on samuti positiivne mõju haridustulemustele ja edaspidisele kutsealasele elule.
Komisjon nendib oma raportis, et vaatamata kõikidele eelpool mainitud headele põhjustele on enamik liikmesriike kaugel 2002. aastal seatud sihtide saavutamisest.
Teha on jäänud palju tööd, eriti alla kolme aasta vanuste suhtes.
Lisaks on asutusi, mis töötavad ainult osa tööpäevast, mis piirab vanemate ligipääsu tööturule.
Komisjon tunnistab aga, et paljudes liikmesriikides on saavutatud märkimisväärseid edusamme.
Liikmesriikide poolt Euroopa tasandil võetud kohustused ja Euroopa Parlamendis mitmes resolutsioonis avaldatud pöördumised on etendanud ses suhtes olulist rolli.
Seetõttu on vaja kõikidel osalistel, eriti riiklikel ja regionaalsetel ametitel, kokku tulla ja luua progressiivseid, rahaliselt ligipääsetavaid ning kõrgkvaliteetseid lastehooldusvõimalusi eelkooliealistele lastele.
Soolise võrdõiguslikkuse kavas kohustus Euroopa Komisjon toetama antud valdkonnas liikmesriikide tehtavaid jõupingutusi.
See ergutab liikmesriike täielikult ära kasutama struktuurifondidest pakutavaid võimalusi.
Eesmärgiga abistada kohalikke organisatsioone antud valdkonnas meetmete sisseviimisel on komisjon kinnitanud lisaks läinud aasta omale infobrošüüri perekondade tugimeetmete rahastamise võimaluste kohta.
Komisjon jätkab järeleproovitud lähenemiste vahetamise toetamist ning jälgib korrapäraselt Barcelona eesmärke kasvu ja tööhõive strateegia raames.
Samuti hindab ta perekonnapoliitikaid, iseäranis töö- ja eraelu tasakaalu poliitikaid, milles ta toetub peamiselt koostööle OECDga.
Lõpuks, kuid mitte vähem olulisena, toetab komisjon Euroopa lastehoolduseesmärkidest kinnipidamist kasvu ja tööhõive strateegia raames pärast 2010. aastat.
Mõned inimesed võib-olla seavad kahtluse alla, kuivõrd tark on investeerida lastehooldusvõimalustesse kriisi ajal.
Sellele vaatamata on arvukad uurimused näidanud, et taoliste teenuste puudumisel maksavad hinda kõik.
Seetõttu on oluline tegutseda täna, et kindlustada ligipääs lastehooldusvõimalustele ning et toetada tööhõivet ja soodustada võrdõiguslikkust, sotsiaalset kaasatust ning laste huve.
<D>
Mõnes ELi liikmesriigis tunnevad ametiühingud õigustatult muret vale-FIEna tegutsemise pärast seoses tööaja direktiivi ja FIEna tegutsevate sõidukijuhtidega.
Teenuste sisseostmine ja sellest tulenevalt tööandja kohustustest kõrvalehiilimine on kasvavad probleemid.
Ettepanek lahendada see probleem FIEna tegutsevate sõidukijuhtide kaasamisega direktiivi reguleerimisalasse on aga väär.
Vale-FIEna tegutsemisega seotud probleemide õige lahendusviis seisneks ELi tasandil töötajate ja tööandjate organisatsioonide vahel füüsilisest isikust ettevõtjana tegutsemise määratluses kokkuleppimises.
Praegu peavad süütud inimesed kannatama.
Me peaksime selles küsimuses edasi liikuma vastavalt kompromissile, mille väljatöötamisega tegeles muu hulgas parempoolse Euroopa Rahvapartei (kristlike demokraatide) fraktsiooni aseesimees Corien Wortmann-Kool.
Selle kompromissi kohaselt jäävad vabakutselised sõidukijuhid direktiivi reguleerimisalast välja, kuid liikmesriigid võivad soovi korral kohaldada oma riigis vabakutseliste sõidukijuhtide suhtes täistööajaeeskirja.
See ettepanek tähendaks ilmselt seda, et Euroopa Parlament ja nõukogu jõuavad direktiivi suhtes esimesel lugemisel kokkuleppele.
On kahetsusväärne, et Euroopa Parlament ei anna kompromissile võimalust.
Ehkki me peaksime keskenduma ettevõtjate seisundi parandamisele, tekitatakse nüüd võimalus tõeliste ettevõtjate tööaja piiramiseks.
See on murettekitav, sest väikeettevõtjate võimalus teenida endale elatist sõltub ainuüksi nende tööst.
<D>
kirjalikult. - (LT) Olen üks resolutsiooni ettevalmistajatest ning seetõttu hääletasin ma selle eesmärkide poolt.
Nüüd, pärast presidendivalimisi, peab Ukraina Euroopa Liidule lähenema hakkama.
Mul on hea meel, et Ukraina liigub kindlameelselt demokraatia poole ning mõistab, et riigi õiguspärane koht on teiste Euroopa demokraatlike riikide seas.
Ukraina jaoks peaks tee Euroopasse nüüd avatud olema.
Läbipaistvad valimised on tähtis samm demokraatliku riigi põhimõtte tugevdamise poole.
Olgugi et Ukraina presidendivalimised olid vaatlejate sõnul kooskõlas kõrgete kvaliteedinõudmiste ja demokraatlike põhimõtetega, peaksid Ukraina valitsuse institutsioonid võtma siiski vastu selged valimiseeskirjad.
Sõnavabadus ja pluralism meedias peab olema tagatud kõikidele Ukraina kodanikele ja valimiskandidaatidele.
Ukraina jaoks on osalemine idapartnerluses ja Euronesti parlamentaarses assamblees ning koostöö Euroopa Parlamendiga väga tähtis.
Tänane Ukraina on Euroopa riik, millel on õigus teha Euroopas otsuseid.
Euroopa Liit peab tegema Ukrainaga tihedat koostööd, et tugevdada sealset demokraatlikku protsessi ja integreerida riik Euroopa Liitu.
<D>
(PL) Hr juhataja, on raske olla optimistlik seoses 2008. aasta eelarvega, sest see on nii kohustuste kui otsemaksete eraldiste suhtes üle mitme aasta väikseim liikmesriikide riikliku kogutulu arvestades.
Sooviksin meenutada täiskogule, et finantsperspektiivis 2007-2013 määrati kohustuste eraldiste piirmääraks 2008. aastaks 1,08% riiklikust kogutulust.
Otsemaksete eraldisteks määrati 1,06% riiklikust kogutulust.
Seetõttu on märkimisväärne erinevus selle vahel, mida Euroopa Liit oli valmis finantseerima kaks aastat tagasi, ja mida ta on valmis nüüd finantseerima.
Sellise piiratud rahastamisega ei saa me suuremat Euroopa osalust valdkondades, kuhu Euroopa Liit eraldab finantsressursse.
Tervitan asjaolu, et lepitusmenetluse tulemus oli kokkulepe finantseerida Galileo programmi ja Euroopa Tehnoloogiainstituuti.
Loodan, et Euroopa Parlament nõustub eelarvereservide kasutamisega Frontexi finantseerimiseks.
See on eriti oluline selliste riikide jaoks nagu Poola.
Juba detsembris muutuvad nende riikide piirid Euroopa Liidu välispiirideks sõna otseses mõttes.
<D>
kirjalikult. - Hääletus Szabolcs Fazakase poolt valmistab pettumust.
See loob tõsise pretsedendi.
Hääletasin koos Euroopa Rahvaparteiga Szabolcs Fazakase kontrollikoja liikmeks kinnitamise vastu.
Tegemist ei olnud tavalise hääletusega.
Szabolcs Fazakasel on endise kommunistlike salateenistuste kollaborandi kahtlus.
Ungari kirjutavas ajakirjanduses esitati selle kohta tõendeid.
Kuulda oli rida arvamusi, mis olid Szabolcs Fazakase n-ö karistamise vastu.
Need nõudsid, et minevikku ei taaselustataks.
See on vale.
Minevik ei ole surnud.
Kümned miljonid ida-eurooplased elavad ikka veel kommunismi õudustest painatud elu.
Kui minevik on surnud, ei ole mõtet elada normidest ja väärtustest lähtuvat elu.
See sillutaks tee piiratud süüdivuse poliitikale.
Avalikud ametikohad kaotaksid väärikust.
Igaüks, olgu ta nii korrumpeerunud või moraalitu kui tahes, võib avalikule ametikohale kandideerida.
Kui on ikka veel poliitikuid, kes kommunismi minevikust Ida-Euroopas teadlikud ei ole, siis see neid põhjendatud arvamuse avaldamiseks sobivaks ei tee.
Kommunistlike häbitegude toimepanijad ei peaks olema osa demokraatlikust korrast, mida nad maha suruda püüdsid.
Szabolcs Fazakas varjas oma minevikku ja valetas, kui talt selle kohta küsiti.
Taolist aususe puudumist ei peaks premeeritama.
<D>
(RO) Jätkusuutliku transpordi väljatöötamise integreeritud strateegia rakendamine peab olema esmatähtis nii komisjoni kui ka liikmesriikide jaoks.
Investeeringuid transpordi infrastruktuuri tuleb kiirendada, pidades eelkõige silmas keskkonnasäästlikke liike, nagu raudtee, siseveekogude transport ja merekiirteed.
Sisekulude ja eelkõige transpordi negatiivse mõju kõikehõlmav hinnang keskkonnale on kohustuslik.
Selline negatiivne mõju tuleb kindlaks määrata ning sisse arvata kasutaja poolt makstavatesse hindadesse.
Seega on äärmiselt oluline, et väliskulusid tuleb hakata arvesse võtma kõigis transpordiliikides ühel ajal.
Kasutatavate transpordiliikide liigendamine muutuks tõhusamaks, eelistades vähem saastavaid transpordivahendeid ning üle-euroopalisi võrke ja ühendvedusid.
Ma arvan, et parem logistika ja juhtimise paranemine, eelkõige teadusuuringute tõhustamise ja uute tehnoloogiate rakendamise kaudu tarkade süsteemide valdkonnas, on samm parema liikluskorralduse, voogude juhtimise ning liiklustiheduse vähendamise ja ummikute kõrvaldamise suunas.
Rumeenia teeb kooskõlastatud jõupingutusi, viimaks olukord kooskõlla Euroopa standarditega, meelitades eelkõige investeeringuid ebasoodsates valdkondades, et luua alus infrastruktuuri erinevuste vähendamiseks.
Samal ajal toetab ja propageerib Rumeenia meetmeid, mis on suunatud energiatõhususe saavutamisele tarbimises, et osaleda transpordi negatiivse mõju vähendamises keskkonnale ning toetab investeeringuid alternatiivsetesse energiaallikatesse.
Siinkohal palun Euroopa Komisjonil hinnata uuesti transpordivaldkonna ja valdkonnaga seonduvate teadusuuringute rahaliste vahendite mitmeaastast finantsraamistikku, saavutamaks soodsa hinnaga ja energiasäästlikud tooted ja teenused.
Samal ajal soovitan, et liikmesriigid toetaksid riigi ja eraettevõtluse partnerlust ja erainvesteeringuid nimetatud valdkonnas, ning et nad kasutaksid täies ulatuses ära saadaolevad rahalised vahendid jätkusuutliku transpordisektori loomise ning liiklus- ja meie elukeskkonna ohutuse parandamise eesmärgil.
<D>
raportöör. - (DE) Härra juhataja, Martin Luther Kingil oli üks unistus.
Ta unistas ühiskonnast, kus nahavärv ei põhjustaks diskrimineerimist.
See oli unistus, mis muutis Ameerikat ning maailma.
Täna on Euroopal üks unistus, või pigem nägemus: arendada tulevikuenergiaid nii Euroopas kui ka väljaspool Euroopa piire; nägemus taastuvenergiast mängib olulisimat rolli selle sajandi keskpaigani, aidates ära hoida konflikte olemasolevate nafta- ja gaasivarude pärast, leevendada kliimamuutust ning tagada juurdepääs energiale miljardite inimeste jaoks, kes on sellest eemale jäetud.
Arvan, et komisjonil, kelle keskkonnateadlikkuse eest vastutab praegu Stavros Dimas, on põhjust olla uhke oma ülemaailmse energiatõhususe ja taastuvenergia fondi üle (GEEREF).
Meie eelduste kohaselt suureneb fondi maht järgneva nelja-viie aasta jooksul 500 miljoni euroni, mis teeb sellest suurima taastuvenergiasse ja energiatõhususse investeeriva fondi maailmas.
Need 500 miljonit eurot tuleb osaliselt riigikassast, sellest umbes 80 kuni 150 miljonit eurot Euroopa eelarvest, kuid ka liikmesriikide eelarvest.
Praegu on erikohustused Saksamaal ning ka Norral.
Mida see fond saavutab?
Finantsanalüütikud, kes jälgivad hoolega investeeringute liikumist üksikutesse taastuvenergia ja energiatõhususe projektidesse, on täheldanud, et alla 10 miljoni euro nõudvate investeeringute jaoks on riskikapitali meelitada väga raske.
Selle fondi tegevus on suunatud justnimelt keskmise suurusega projektidele, mille maksumus on kuni 10 miljonit eurot.
Seega on see "fondifond”, mis tähendab, et kõnealune fond ei investeeri otseselt Maroko tuuleparkidesse või Hiina päikeseenergiasüsteemi, vaid omandab investeerimisfondide aktsiaid ja osasid Lõuna-Aafrikas, Kesk-Aafrikas, Hiinas, Venemaal või Lõuna-Ameerikas.
Riigikassa määrab poliitiliselt, kuhu rahastamist suunatakse.
See on erasektori investorite jaoks atraktiivne, kuna riigikassa katab selle tulemusena kogu investeerimisriski nii, et investeeringutelt saadav kasum - st kui need investeeringud toovad mingisugust kasumit - läheb esmalt erainvestoritele ja alles siis tagasi riigikassasse, ning see pakub erainvestoritele muidugi suuremat kindlustunnet.
Parlamendiliikmetena oleme selle fondiga seoses tõstatanud neli või viis probleemi.
Esimene sisaldab endas ka ühte küsimust volinik Dimasile.
Ajal, mil biokütused kujutavad endast ülimalt vastuolulist teemat, oleme parlamendiliikmetena asunud seisukohale, et peame kohaldama väga rangeid kriteeriume kõigi fondi rahastatavate biomassi või biokütuse projektide suhtes.
See pole vaid keskkonnatasakaal, mis võib osutuda problemaatiliseks; see võib põhjustada fondi jaoks ka imidži probleemi, kui fondi mainet taolise investeeringuga rikutakse.
Niisiis, veel kord, volinik, kas võite garanteerida, et komisjon annab endast parima, et kohaldada need vajalikud ranged kriteeriumid?
Teine oluline aspekt meie kui parlamendiliikmete jaoks - ning ma usun, et eriti just nende jaoks meie seast, kes tegelevad arenguküsimustega - on soov, et kõnealune fond annaks olulise panuse võitlusse energiapuuduse vastu.
Seepärast peame rakendama oskusteavet, mis pärit sellistelt mikrofinantseerimisasutustelt nagu Grameen Bank ja teised, kes juba tegelevad vaesematest vaesematele suunatud projektide rakendamisega, nagu päikesekollektorid või fotogalvaanilised süsteemid.
Peame need mikrofinantseerimisasutused oma tegevusse kaasama.
Minu teine küsimus teile, volinik, on järgmine: kas komisjon kui peamine avalik doonor on nõus kindlustama, et 20-25% rahastamisest kasutatakse ainuüksi sellist tüüpi mikroprojektide jaoks mikrofinantseeringu abil?
Kolmandaks tundsime muret selle üle, et kuna Hiinasse investeerimine on muutumas nii lihtsaks, võib kogu GEEREFi rahastamine liikuda selles suunas.
Mida me aga soovime, on investeeringute hea geograafiline levik, ja seega vajame me komisjoni poliitilist lubadust selle kohta, et Lõuna-Ameerika riikidesse investeerimise tarbeks pakutakse samuti rahalisi vahendeid.
Parlamendina nõuame rangemat järelevalvet ja hinnangut koos korrapäraste aruannetega Euroopa Parlamendile ning parlamendi eelarvekomisjonile ning eelarvekontrollikomisjonile, sest meie sooviks on fondi võimaluse korral järgneva paari aasta jooksul laiendada: et seda teha, vajame tingimata parlamendi usaldust selle fondi toimimise osas.
Need on mu esialgsed märkused, ning ootan huviga arutelu oma kolleegidega.
(Aplaus)
<D>
kirjalikult. - Euroopa ja Aafrika riikide tippkohtumine toimus 8. ja 9. detsembril Lissabonis, Portugalis.
Osalesid üle 70 riigi- ja valitsusjuhi.
Malta ettekanne keskendus ebaseadusliku sisserände küsimusele.
Malta huvides on käsitleda Aafrikat Euroopa vastutusena.
Aafrikale antav abi ja seal tehtavad investeeringud tähendavad, et vähem inimesi selleslt kontinendilt on sunnitud oma maalt paremat elu otsides lahkuma.
Enamik Maltasse jõudvatest ebaseaduslikest sisserändajates tuleb Sahara-tagusest Aafrikast ja on majanduspõgenikud.
Olukord võib halveneda, kui 31. detsembril 2007 lõpevad üldised sooduskaubanduslepingud.
Enamik Aafrika riike lükkas eripartnerluslepingute ettepaneku tagasi.
Ainult üks viiest on vahekokkuleppele alla kirjutanud.
Isegi kui lõpptähtaega pikendatakse, on vahekokkulepete allakirjutamine iga riigi huvides, et leevendada sooduslepingute lõppemisele järgnevat negatiivset majandusmõju.
Teised Maltale saabuvad ebaseaduslikud sisserändajad on poliitilised pagulased.
Asjaolu, et Darfuri ja Zimbabwe inimõiguste küsimused jäeti esialgsest päevakorrast välja, ei kuuluta midagi head hääletute jaoks, kes jätkavad vaikuses kannatamist.
<D>
(DA) Austatud juhataja, iga parlamendi üks põhilisemaid ülesandeid on rahanduse kontrollimine.
See eeldab muidugi seda, et parlamendil on võimalus kontrollida eri eelarvekirjeid.
Seetõttu on täiesti vastuvõetamatu, et nõukogu ei ole endiselt aldis suhtlema Euroopa Parlamendiga.
Me kuulsime täna, et eesistujariik Prantsusmaa ei ole vastanud ühelegi Euroopa Parlamendis 2009. aasta eelarvega tegeleva raportööri pöördumisele, ja mina, kes ma tegelesin eelarvekontrollikomisjoni raportöörina nõukogu 2007. aasta eelarve täitmise kinnitamisega, võin lisada, et nõukogu ei soovinud ka minu pöördumistele vastata.
Nii et nõukogu ei ole ainult kinnise suhtumisega mitte üksnes tuleviku, vaid ka mineviku suhtes.
See ei ole ainult eesistujariigi Prantsusmaa probleem; see on nõukogu probleem üldiselt.
Nõukogu argumendiks on viide nn "aumeeste kokkuleppele”, mille nõukogu ja Euroopa Parlament 1970. aastal sõlmisid.
Kuidas, palun? 1970?
Siis nimetati Euroopa Liitu veel Euroopa Ühenduseks.
Tollal koosnes Euroopa Ühendus vaid mõnest riigist ja Euroopa Parlamenti ei valitud, vaid nimetati ametisse.
See "aumeeste kokkulepe” kuulub seega minevikku ja sellel ei ole tänapäeval enam väärtust.
Euroopa Parlament peab nõudma nõukogult avatust, täielikku juurdepääsu teabele ja koostööd.
<D>
(SK) Stockholmi programmi tegevuskavas on mitmeid valdkondi, millest tahaksin rääkida, ning kuna me peame minema edasi, nimetan need probleemsed valdkonnad.
Mina pean kindlasti ELi ühist varjupaigasüsteemi probleemseks valdkonnaks, mille üle oleme siin koos juba vähemalt mitu korda arutlenud, sest komisjon räägib selle puhul ühelt poolt vajadusest integreerida seaduslikud sisserändajad edukalt sellesse ühisesse süsteemi, kuid teisest küljest ei näita kõnealune tegevuskava väga suuri taotlusi selles suunas.
Samuti ilmneb, et me ei oota ettepanekut varjupaigataotluste ühtlustatud töötlemise kohta enne 2014. aastat ning seega ka ELi liikmesriikide vahelist põgenike õiguste vastastikust tunnustamist.
Teie plaanid on aga siiski üsna konkreetsed sisserändajate sissevoolu ja liikumise tõkestamise vallas, näiteks hooajatöötajate puhul.
Seega, lühidalt öeldes ei ole silmapiiril edumeelset ja õiglast ühist varjupaigasüsteemi ning kõnealuses kavas täpsustatakse üsna repressiivseid meetmeid.
Tahaksin mainida veel vähemalt kahte valdkonda.
Esimene on kurb tõsiasi, et isegi komisjoni enda sõnade kohaselt ei ole edusammud registreeritud samast soost isikute partnerluse ELi raames vastastikuse tunnustamise vallas prioriteet ja selle teema teisejärguliseks jätmine teeb mulle tõsiselt muret.
Viimane valdkond, mida tahaksin mainida, on äriühingute õigused.
Stockholmi tegevuskavas mainitakse tihti kodanikke ja nende õigusi, kuid väga selgelt rõhutatakse ärivabadust ilma piisavate seda reguleerivate õigusaktideta, mis on vähemalt üllatav ning seda eriti praeguse finants- ja majanduskriisi kontekstis.
<D>
fraktsiooni PPE-DE nimel. - (HU) Tänan teid, proua juhataja.
Ma räägin ungari keeles.
Volinik, möödunud nädalal osalesin ma kultuuri- ja hariduskomisjoni esindajana eesistujariigi Portugali poolt Lissabonis korraldatud konverentsil "Noored hääled - mitmekesisusega kohtumine hariduses".
Oli sügavalt liigutav kogemus kuulda mitmesuguste füüsiliste puuete ja õpiraskustega noori inimesi rääkimas oma koolikogemustest.
Nende kõigi lugudes oli üks ühine joon: kõik nad ütlesid, et kui neil oleks võimalik osaleda kooli tegevustes koos oma tervete eakaaslastega, ei hinnataks neid nende puude järgi, vaid nende võimete ja isiksuse järgi.
Puudega laste lõimimine peavoolu haridusse koos tervete eakaaslastega on oluline ka selleks, et tagada nende omaksvõtt ja lihtsam kaasamine ühiskonnas, kui nad on saanud täiskasvanuks.
Kui lapsed on varakult harjunud, et nende läheduses viibib ühe või teise puudega lapsi, ning nad on harjunud neid võrdväärselt austama ja võib-olla ka aitama, tekib suur tõenäosus, et nad on ka täiskasvanuna ebasoodsamas olukorras olevate inimeste suhtes mõistvamad.
Meie ees olev raport räägib palju sotsiaalsete erinevustega seotud lõimumisküsimustest.
Ma olen veendunud, et ülal viidatud analoogia põhjal on samuti oluline, et ühiskondlikult ebasoodsamas olukorras olevatel lastel oleks võimalus osaleda inklusiivselt teiste laste kõrval kõigil haridustasemetel.
Selle saavutamiseks tuleb teha kahte asja.
Esimene on tehnoloogiline areng ja takistuste kõrvaldamine.
Selles osas on Kesk- ja Ida-Euroopa liikmesriigid pikalt maha jäänud: näiteks koolid, koolikeskkonnad, transpordivahendid, isegi haiglad, teised asutused, avalikud asutused on kõik ratastooli kasutajatele ligipääsematud.
Teine ja aeganõudvam ülesanne on otsustajate suhtumise muutmine, et nad tunnistaks, et kaasav haridus on ühiskondliku omaksvõtu ja lõimumise protsessi esimene ja otsustav etapp.
Lõpetuseks lubage mul öelda, et ka sport on oluline hariduse ja ühiskonna mõjutusvahend, sest spordis kaovad sotsiaalsed ja ühiskondlikud erinevused; loevad ainult anne, sihikindlus ja sooritus.
Koolide kehaline kasvatus ja sport aitavad suuresti tugevdada olulisi sotsiaalseid väärtusi, näiteks ühtekuuluvust ja üksteise väärikuse austamist.
Sellepärast pean oluliseks, et kui siin parlamendis arutletakse hariduse ja koolituse kvaliteedi, tõhususe ja võrdsete võimaluste üle, viidataks ka kehalise kasvatuse ning selle kvaliteedi, tõhususe ja võrdsete võimaluste tähtsusele.
Samuti peame tagama, et kaasav haridus mängiks selles osas suurt rolli.
Ma õnnitlen raportööri ja tänan teid tähelepanu eest.
<D>
(ES) Proua juhataja, lugupeetud volinik, 23. jaanuaril olin Galicias, kui minu piirkonda tabas tuul kiirusega ligikaudu 200 km tunnis: lugupeetud volinik, hävis üle 40 000 hektari metsa.
Galicia on kõige tihedamalt metsaga asustatud piirkond Euroopa Liidus.
Pärast tormi olid sajad tuhanded puud murtud, teed olid blokeeritud ja rohkem kui 500 km kõrge- ja madalpinge elektriliine olid maha langenud ning neid ei ole siiani täielikult parandatud.
Üle 300 000 abonendi, sealhulgas mina, kannatasid elektrikatkestuste käes, mõnel juhul mitu päeva, samuti telefoniteenuse puudumise pärast.
Torm põhjustas vigastusi ja kahjustas ulatuslikult elamuid, infrastruktuuri, talusid, ettevõtteid, tehaseid, spordihooneid, samuti avalikke ja munitsipaalhooneid.
Galicia valitsuse reaktsioon ajaloo karmimale tormile oli anda 17 miljonit eurot abi, mis tuli kiirelt kinnitada esialgseks hüvitiseks kannatanutele ning kahju heastamise toetamiseks.
Nagu teame ja nagu on siin öeldud, taotlesid 26. jaanuaril kõige rohkem kannatanud liikmesriigid, Prantsusmaa ja Hispaania, tormi põhjustatud kahjude jaoks Euroopalt abi.
Kuna kahju, mida kannatasime, võib praeguse solidaarsusfondi määruse tingimuste alusel määratleda kui erakorralist katastroofi, teatasid nende kahe liikmesriigi valitsused, et nad on alustanud tööd fondilt abi taotlemiseks.
Ent taas kord näeme, lugupeetud volinik, nagu ka hiljutiste üleujutuste puhul Rumeenias, et määruse nõuded on nii piiravad, et tegelikkuses takistavad need seda katastroofi raskena käsitlemast.
Sooviksin tuletada meelde, nagu teie ja teised parlamendiliikmed juba tegite, et komisjon esitas oma ettepaneku 2005. aastal ning parlament avaldas oma fondi määruse reformi pooldava arvamuse 2006. aastal.
Alates sellest ajast on küsimust blokeerinud nõukogu, kes on viivitanud kavandatud reformiga üle kahe aasta.
Kõigil neil põhjustel, lugupeetud volinik, ning arvestades, et need asjaolud on erakorralised ja katastroof on avaldanud tõsiseid tagasilööke elamistingimustele ja majandusstabiilsusele kannatanud piirkondades, paluksin teil käivitada fond, tõestamaks solidaarsust asjaomaste liikmesriikidega ja eelkõige mõjutatud kodanikega.
Neile tuleks anda finantsabi, kuna usun, et ehkki asjaomane summa ei ole nii suur, oleks see otsene ja hädavajalik Euroopa solidaarsuse väljendus.
<D>
komisjoni president. - Ma soovin võita selle konkurentsivõime lahingu kogu maailmas.
Üks on kindel: meil on vaja rohkem inimesi, kes töötaksid rohkem ja kauem - ning ma lisaksin, et paremini ja konkurentsivõimelisemalt.
Pikema tööelu ja mõningase Euroopa-suunalise sisserände vahel ei ole vasturääkivust.
See on tegelikult üsna erakorraline, aga praegu on Saksamaal ligikaudu miljon vaba töökohta ja Ühendkuningriigis peaaegu pool miljonit.
See näitab, et tööjõu pakkumine ja nõudlus ei ole vastavuses.
Selles valdkonnas on palju teha.
Ma usun, et ka pensionireformid on üks võimalus sellele kaasa aidata.
Ma soovin toonitada, et kriisi ajal ei kasutanud liikmesriigid tavapärast võtet lasta inimestel tööelu varem lõpetada.
Nad ei ole seda teinud.
Tegelikult on olnud võimalik lasta inimestel kauem töötada.
See on tähtis, sest Euroopa konkurentsivõime püsimiseks peame Euroopas suurendama tööhõive määra.
<D>
Härra juhataja, me räägime väga palju laste kaitsmisest.
On küllaga tõendeid, mis näitavad, et kunstlikud lõhna- ja maitseained ning lisandid on mitmel juhul kahjulikud laste tervisele.
Esiteks võime vaatluse alla võtta selle, et autismiga laste osakaal ning tähelepanupuudulikkuse ja hüperaktiivsuse häire (ADHD) osakaal on tõusnud viimase 15 aasta jooksul 435%, mis mõjutab hetkel 3-5% lastest.
Siis võime vaadelda lõhna- ja maitseainetega seotud sümptomeid ning neid on palju, kuid võtkem näiteks maitsetugevdaja MSG, mida leidub nii laste maiustustes, jookides, suupistetes kui lõunasöökides.
On 92 sümptomit, kuid nende seas on ka hüperaktiivsus ja tujukõikumised.
Minu kui ema peamine mure toidu puhul on seotud selle ohutuse ja läbipaistvusega.
Tunnen, et seame tõsiselt ohtu oma lapsed ja nende võime õppida, kui lubame nende toidulauale värvainete, säilitusainete ja lisaainete laadungi.
Lapsed vajavad head värsket toitu, mis oleks kasvatatud võimalikult lähedal ja võimalikult looduslikult.
Seepärast hakakem tõesti oma lapsi kaitsma.
<D>
Härra Barroso, Euroopa Komisjoni president, vastutab Euroopas praegu valitseva praeguse rahandus-, majandus-, toidu- ja keskkonnakriisi olukorra eest.
Siiamaani ei ole keegi tema viga tunnistanud ning selle asemel on süüdistatud Ameerika Ühendriike.
Komisjon on siiamaani üritanud luua Euroopat, mis põhineb erastamise ja sotsiaalriigi likvideerimise poliitikal.
Komisjon võttis vastu Lissaboni strateegia, mis ennustas 2010. aastaks 3-protsendilist majanduskasvu ja 20 miljoni töökoha loomist.
On selge, et see strateegia kukkus läbi.
Sellegipoolest pakub komisjon välja selle strateegia uuendamise ja nende poliitikatega jätkamise, mis on kriisi põhjuseks.
See kriis ei ole pandeemia, see on ühe konkreetse poliitika peale mängimise tulemus - Euroopa Komisjoni poolt vastu võetud poliitika peale.
Selle välispoliitiline programm ei viita üldse Saharale või Palestiinale.
Need küsimused ei kuulu mitte ainult selle prioriteetide hulka, vaid Euroopa Liit plaanib Maroko Kuningriigile anda ka kõrgema staatuse ning parandada suhteid Iisraeli Riigiga.
<D>
fraktsiooni PPE-DE nimel. - Härra juhataja, vaadakem kõigepealt kõnealuse teema tausta.
Loomade vedamise kaheksatunnises kohustuslikus ajapiirangus lepiti kokku 2004. aasta detsembris ning see jõustus kõigis 27 liikmesriigis 2007. aasta jaanuaris pikematele vedudele kohaldatavate eranditega, mille puhul oli võimalik tõestada, et sõiduki standardeid on ajakohastatud, võimaldades loomadele juurdepääsu veele, temperatuuri reguleerimist, piisavat ventilatsiooni ning mille puhul reisi aeg hõlmas sagedasi puhkeaegu.
Samuti lubati erandeid kaugetele maapiirkondadele ja saartele, nagu näiteks Orkney ja Shetland minu valimispiirkonnas, kus pikemad sõiduajad on vältimatud.
Sellistel juhtudel on siiski kavandatud allapanuga boksid, milles on juurdepääs veele, et loomi saaks vedada suhteliselt mugavates tingimustes.
Lisaks võeti kasutusele teatavate loomade täielik transpordikeeld, näiteks alla 10 päeva vanuste vasikate ja vähem kui nädala vanuste lambatallede puhul.
Ütlen teatava rahuloluga, et kõnealuseid transpordieeskirju on rangelt järgitud, eelkõige riikides nagu Šotimaa, kus hoiame jätkuvalt alal ühte kõrgeimat parimate tavade taset kogu ELis.
Kuid olen mures teadete pärast, et Neil Parishi sõnade kohaselt ei järgita kõnealuseid eeskirju samamoodi teistes ELi piirkondades, eelkõige mõnes Vahemere lõunaosas asuvas liikmesriigis ja mõnes uues liitunud Ida-Euroopa riigis ning eelkõige - jällegi, nagu Neil Parish rõhutas - tapmisele saadetavate hobuste vedamise osas.
Loomade heaoluga tegelevad valitsusvälised organisatsioonid esitavad endiselt tõendeid kohutava väärkohtlemise kohta, mille puhul hobuseid ja mõnikord teisi loomakarju veetakse pikki vahemaid kõrvetavas kuumuses ilma juurdepääsuta veele või korraliku ventilatsioonita, ilma puhkeaegadeta pungil täis veokites.
Teekonna käigus muutuvad loomad üha kurnatumaks ja dehüdreeritumaks, mõned varisevad kuumastressi käes kokku ning hingeldavad ja ahmivad meeleheitlikult õhku ning halvimal juhul paljud surevad.
See tegutsemisviis tuleb lõpetada ja määruse range järgimine tuleb tagada kõikides liikmesriikides.
Toetan Neil Parishi tänase suuliselt esitatava küsimuse tingimusi, mille eesmärk on kontrollida vastavuse taset kõnealuste meetmetega.
Loodan, et komisjon saab nüüd pakkuda meile vastavat teavet ja kinnitada, et astutakse samme, tagamaks loomade vedamise kaheksa tunni pikkuse piirangu ranget rakendamist asjakohaste eranditega, mida mainisin, ning lõpetamaks olemasolevate ELi määruste julm rikkumine, mis jätkuvalt aset leiab.
<D>
fraktsiooni ALDE nimel. - (FR) Proua juhataja, daamid ja härrad, esmalt sooviksin ma samuti tänada meie raportööri proua Gräßlettähtsa töö eest kõnealuste raportite raames, mis parandavad täitevasutuste finantsmääruse kavasid.
Ajal, mil Euroopa Parlamendi õigused Lissaboni lepingu raames tugevalt kindlustuvad, on minu arvates eriti tähtis meeles pidada meie institutsiooni pädevusi, ilmselt kaasotsustajana eelarve üle.
Parlament, mille ELi kodanikud valisid otsestel ja üldistel valimistel, peab olema võimeline tegema rohkem ja kontrollima ühenduse rahaliste vahendite sihipärast kasutamist, antud juhul asutuste poolt.
Soovin väga lühidalt esile tõsta raporti nelja punkti, mis tunduvad mulle peamised, kui parlament tahab seista täielikult oma ülesannete kõrgusel ja muuta arusaamine meie institutsioonidest kodanikele nii lihtsaks kui võimalik.
Esiteks soovin ka mina rõhutada vajadust paremini kontrollida sihtotstarbelist tulu.
Näib, et asutuse direktor peab tähtsaks teatada meile raha ridade vahel ülekandmisest, kui see ületab 10% künnise.
Teiseks soovin esile tõsta ametikohtade loetelus sisalduvate numbrite tähtsust, nagu kaasliige just nimetas, mis kajastavad ajutist isikkoosseisu, lepingulisi töötajaid, kaasatud riiklikke eksperte jne, et eelarvepädeval asutusel oleks selge pilt asutuste personalikulude eelarvete arengutest.
Kolmandaks pean üsna loomulikuks, et vastavalt Euroopa Kontrollikoja soovitustele, peaksime paluma saata Euroopa Parlamenti igal aastal kokkuvõtlik ülevaade asutuste eelarvete arengutest.
Neljandaks ja lõpetuseks peaksid raporti sätted, mis puudutavad eelarve täitmist kinnitavatele menetlustele ühtsete tähtaegade kehtestamist, samuti andma parlamendile tegeliku kontrolli eelarve asjakohase täitmise üle.
<D>
(EL) Hr juhataja, varjupaiga taotlemist käsitlev Dublini II süsteem tuleb lõpuks ometi läbi vaadata.
Esiteks pole see tõeliselt euroopalik: see ei taga tõelist solidaarsust ja tuge nendele liikmesriikidele, kellele saab osaks ebaproportsionaalselt suur arv varjupaigataotlusi oma geograafilise asendi tõttu.
Teine ja tähtsam läbivaatamise põhjus on see, et selline ebaproportsionaalselt suur maht asetab sageli ohtu humanitaarpõhimõtteid ning kohustuse kohelda meie piiridele saabunud kaitset otsivaid inimesi väärikalt.
On täiesti mõistetav, et aeg-ajalt ei ole paljude liikmesriikide jaoks võimalik täita oma kohustusi vastavalt määrusele või siis halvemal juhul kaitsevad nad ennast Euroopa vähese solidaarsusega, et õigustada äärmuslikke inimõiguste rikkumisi, mida panevad toime nende ametivõimud.
Selliseid tavasid nagu alaealiste kinnipidamine vastuvõetamatutes tingimustes ning varjupaigataotluste laialdane tagasilükkamine poliitilistel ettekäänetel ei saa õigustada solidaarsuse puudumisega.
Samuti teame me seda, kuidas selliste probleemidega mitte silmitsi seisvad liikmesriigid peavad oma humanitaarkohustuse täidetuks, süüdistades teisi riike.
Siiski ei kuule me midagi solidaarsusest.
Praktikas on Dublini II määrus toonud kaasa tõsised süüdistused ning vastastikuse süüdistamise liikmesriikide vahel.
Ainukesed tõelised kaotajad on varjupaigataotlejad.
Seetõttu on äärmiselt tähtis luua tõeliselt ühtne Euroopa varjupaigasüsteem.
<D>
(DE) Härra nõukogu eesistuja, härra volinik, Schengen on praegu ja on alati olnud ühelt poolt julgeoleku ning teiselt poolt vabaduse ja liberaalsuse seose sünonüüm.
Euroopa kodanike ja meie kõigi jaoks on see olnud osa Euroopa Liidu pakutavast lisaväärtusest.
See on alati väga hästi toiminud ja seda on vahepeal tõhusalt rakendatud põhimõttel "üks kõigi eest”.
See, mis nüüd toimub, on ärritav.
Samuti on ärritav see, et Euroopa Parlament, kes on alati olnud väga koostööaldis, ei ole saanud vajalikku teavet.
Me oleme Euroopa kodanikele alati teavet jaganud.
Me oleme öelnud, et Schengeni II infosüsteem hakkab täiuslikult ja ettenähtud ajal toimima, aga nüüd saame teada, et on tekkinud probleemid ja et kimbatuse lõppu ei paista kuskilt.
Ma soovin teada, kas ajakirjanduses ringlevad numbrid, mille järgi on Schengeni II infosüsteemi peale siiani kulutatud sada miljonit eurot, on õiged.
Kas ettevõtja vastutab tagajärgede eest?
Miks ei ole komisjon, nõukogu või muu organ õigel ajal kontrollisüsteemi kehtestanud?
<D>
- (PL) Parlament asub peagi arutlema väga dramaatilise ja traagilise olukorra üle Kongos, kus ohvrite arv ulatub sadadesse või isegi tuhandetesse.
Sellega võrreldes ei tundu olukord Venetsueelas üldse nii tõsisena.
See käib valimisõiguste rikkumiste ja riigist väljaajamise kohta.
Kuigi aset on leidnud ka juba esimene mõrv.
Tapetud on üliõpilasliider.
Ka selles etapis on siiski väga tähtis tõstatada asjaomane küsimus, kuna meil tuleb meeles pidada, et iga taoline protsess algab demokraatlike õiguste rikkumisest.
Esimeseks etapiks on alati vaidlussoovist tulenev võimuliialdus, mis viib tapmiseni.
Seepärast on ka käesolev resolutsioon mõistlik.
See toimib signaalina, meeldetuletusena, et seda ohtlikku protsessi on märgatud ajal, mil meil on veel võimalik seda jälgida ja genotsiidi ära hoida.
<D>
fraktsiooni PSE nimel. - Proua juhataja, mõned asjad, mille kallal näed kõvasti vaeva, ei õnnestu kunagi, ja mõned õnnestuvad väga pika aja peale.
Nii juhtus kõnealuse direktiiviga.
Selleni jõudmist ei oleks osanudki enam oodata.
2002. aastal - kuus aastat tagasi - tegin teie raportöörina palju tööd komisjoni ettepaneku esimesel lugemisel, pärast seda, kui tööturu osapooltega oli peetud sotsiaaldialoogi käsitlevaid läbirääkimisi.
Meil õnnestus veenda komisjoni ja nõukogu enamust võtma vastu 95% meie muudatusettepanekutest ja teksti parandustest; vaid blokeeriv vähemus - neli liikmesriiki toonasest 15 liikmesriigist - ei tahtnud selle enamusega liituda.
Mitmed eesistujariigid pingutasid kõvasti, et ummikseisust välja tulla, kuid pärast mõnd aastat oli ettepanek võib-olla küll mitte päris surnud, kuid vähemasti varjusurmas.
Sellest oli kahju, sest probleemid, mida püüti selle direktiiviga lahendada, ei olnud kaugeltki kadunud - otse vastupidi, arvestades Euroopa Liidu laienemise aega.
Samuti ei lahenda direktiiv täielikult võõrtöötajate ärakasutamise probleeme, nii et me peame selles vallas tööd jätkama, kuid renditöötajate direktiiv on esimene samm.
See toob selgust renditöötajate staatuses ja õiguses tööle, sest tugevdab tööõiguse alusprintsiibina võrdse kohtlemise põhimõtet ning mitte vähem olulisena rõhutab kollektiivläbirääkimiste rolli ja korralikke töösuhteid kasvavas ja küpsevas renditöösektoris.
Ma rõhutan seda ja see on seotud negatiivsete tähendusvarjunditega, mis seostuvad organiseeritud ja professionaalses rendiagentuuride sektoris toimuva ärakasutamisega töödejuhatajate poolt.
Praeguse direktiivi järgi võib see sektor tõepoolest osutuda küpseks ja pidada ametiühingutega head sotsiaaldialoogi ning seejärel aidata jõuda edumeelse korralduseni, et tagada tööjõuturu paindlikkus ja turvalisus.
<D>
kirjalikult. - (PL) Pr juhataja, selle põhjal, kuidas asjad arenevad, on ELi energiaprioriteedid - keskkonnakaitse, turvalisus ja turu liberaliseerimine - jätkuvalt olulised, kuid nende hierarhiat tuleb uuesti hinnata.
Kasvavad hinnad energiatarnijatele, sotsiaalsed pinged ja mured, lisaks Gazpromi rünnak - kõik see nõuab kiiret reageeringut ja viitab vajadusele turvalisuse ja odavate vahendite järele.
Samas on keskkonnakaitse ja kliimamuutustega võitlemise ambitsioonikad eesmärgid pikaajalised ja toovad endaga väljakutsed, mis võivad vähendada Euroopa majanduse konkurentsivõimet ja suurendada sotsiaalseid pingeid.
Mõned ehk kahetsevad, et meie 27 riigi hulgas ei valitse meelekindlus ühise ja konkurentsivõimelise energiaturu loomise osas.
Demonopoliseerimine kohtab vastupanu mitmetes riikides, mida muidu peetakse teenäitajateks Euroopa integratsioonis.
Samuti on puudu solidaarsusest suhetes väliste nafta- ja gaasitarnijatega.
Kahepoolsed läbirääkimised nagu need, mida peetakse ELi ida- ja lääneosas Gazpromiga, nõrgendavad meie tingimispositsiooni.
Nad muudavad lihtsamaks energiaalases väljapressimises osalemise nende liikmesriikide jaoks, kes olid ajalooliselt seotud monopoolse tarnijaga.
Erinevusi riiklikes huvides on tunda ühise energiaturu rajamisel.
EL vajab tõendeid, et ta suudab erinevustest hoolimata saavutada rahuldava kompromissi.
Ükski valdkond pole nii oluline kui energia, kus tuleb demonstreerida võimet saavutada erinevuste asemel ühtsus.
<D>
komisjoni liige. - (RO) Määrused, mis käsitlevad rahvusvahelisele reisijate ja kaupade autoveoturule juurdepääsu, koos määrusega, mis käsitleb autoveo-ettevõtja tegevusalale lubamist, moodustavad paketi.
Need teemad on lahutamatult seotud.
Olen väga rahul, nähes täna nende kolme teksti hääletusele panekut teie seisukoha vastuvõtmiseks esimesel lugemisel.
Tänan teie raportööre pr Ţicăud ja hr Groschi töö eest, samuti kõiki parlamendiliikmeid, kes on sellele kaasa aidanud.
Kiire kokkulepe on vajalik järgmistel põhjustel: 2007. aasta märtsi Euroopa Ülemkogu väljendas oma soovi selles küsimuses; kõnealune sektor, enam kui 900 000 ettevõtjat, tahab ühtlustada tingimused tegevusalale lubamiseks, et selle piirangutega, kuid tundliku teema, nimelt kabotaaži, osas valitseks õiguspärane konkurents ja selged reeglid.
15 aastat pärast esimesi määrusi autovedudele juurdepääsu kohta on turg jätkuvalt killustunud oma 27 rahvusliku tõlgendusega eeskirjadest, mis käsitlevad tegevusalale lubamise kontrollimist ja nimetatud lubamiseks vajaliku hea maine määratlust.
Ühtlasi tuletan teile veelkord meelde mõiste "ajutine” lahknevaid tõlgendusi kabotaaži puhul.
Järelikult oligi aeg ergutada edasiliikumist siseturu ühtlustamisel autovedude valdkonnas.
Kiire kokkulepe on võimalik.
Mul on tunne, et nõukogu ja teie seisukohti saab veelgi enam suunata ühise eesmärgi poole.
Arvan, et Sloveenia ja Prantsusmaa eesistumise toel on võimalik peatselt jõuda kokkuleppeni.
Kinnitan teile oma toetust, vähemalt põhimõtteliselt, enamiku transpordi- ja turismikomisjoni esitatud muudatusettepanekute suhtes.
Kuna iga esitatud muudatusettepanekut käsitlev komisjoni üksikasjalik seisukoht on juba edastatud asjaomasele parlamenditalitusele, keskendan oma kahtlused või tähelepanekud ainult mõningatele teemadele.
Esimene, kabotaaži küsimus, näib olevat selles paketis tähtsaim teema.
Ometi pole ükski lahendus hea, kui seda ei saa kontrollida.
Komisjoni ettepaneku peamine väärtus on just esitatud meetme selgus, lihtsus ja kontrollitavus: kolm vedu seitsme päeva jooksul pärast rahvusvahelist vedu.
Selline suhe rahvusvahelise veoga on üldtunnustatud ja nimelt sel põhjusel mõistan huvi, mille on põhjustanud Groschi raporti muudatusettepanek nr 17, milles sätestatakse kabotaažvedude toimumine kõige lühemale tagasiteele jäävates transiidiriikides.
Ometi teeb väljapakutud sõnastus muudatusettepaneku raskesti kontrollitavaks - ja seetõttu ei saa ma seda toetada.
Teisest küljest, tühisõitude vältimiseks saaksime minu arvates sätet kontrollida, öeldes, et üks kolmest veost seitsme päeva jooksul võib transiidiriigis toimuda kõige rohkem kolme päeva jooksul.
Sellise sisuga muudatusettepaneku toetamisega oleksin päri.
Sama kehtib muudatusettepanekute nr 18, 37, 40, 44 ja 47 kohta, mis sätestavad, et kabotaažvedude hulga ja kestuse piirangud kaotatakse järk-järgult kuni nende täieliku kaotamiseni aastal 2014.
Peame võtma arvesse tegelikku turuolukorda erinevates liikmesriikides.
Fiskaalpoliitilised, sotsiaalsed ja palgatingimused erinevad veel suuresti küllaldase ühtlustamise puudumise tõttu ja kardan, et need jäävad samaks ka 2014. aastal.
Esitatud pakett aitab kindlasti kaasa nimetatud ühtlustamisele tegevusalale pääsemise kontrolli osas, kuid see ei tagaks küllaldasel määral ühtlustamist iseenesest.
Antud tingimustes oleks kabotaaži automaatse liberaliseerimise tulemuseks konkurentsitingimuste moonutamine, mitte nende kindlustamine.
Seega tundub mulle kohasem antud teema hilisema läbivaatamise tingimus.
Märgin, et kuni läbivaatamiseni on ütlematagi selge, et määrus ei takista mingil viisil liikmesriikidel oma kabotaažiturgude täielikku avamist, tingimusel, et seda tehakse teisi liikmesriike diskrimineerimata või lähtudes riikide valitsuste vahel enne turule juurdepääsu käsitlevate ühenduse eeskirjade jõustumist sõlmitud kokkulepetest.
Muudatusettepanekus 21, selle olemasolevas sõnastuses, jäetakse need täpsustused välja ja järelikult ei saa komisjon seda toetada.
Tegevusalale lubamise juures on olulised hea maine ja õigusaktide tõsised rikkumised.
Arvan, et teie esitatud menetluskord hea maine tühistamiseks eeskirjade tõsise rikkumise korral omab suurt keelavat jõudu, mis jääb siiski asjakohaseks.
Eriti tervitan pr Ţicău raporti muudatusettepanekut 104, milles esitatakse nende rikkumiste väga selge loetelu.
Seepärast võime toetada parlamendi ettepanekut artikli 6 kohta.
Euroopa ettevõtjate registril on eriline tähtsus hea maine kontrolli tagamisel.
Selles osas toetame põhimõtteliselt muudatusettepanekuid nr 70, 72-78 ja 114, milles sätestatakse vastastikku ühendatud riiklike registrite kiire ja järkjärguline sisseviimine.
Lõpuks, määruse eelnõus lubatakse väikeettevõtetel pöörduda nn väliste veokorraldajate poole.
Teiste sõnadega, need on korraldajad, kes ei tööta otseselt nendes väikeettevõtetes.
Muudatusettepanekus nr 27 ei seata piiranguid sellele võimalusele, mis minu arvates peaks jääma erandiks, mitte saama reegliks.
Seepärast ei saa ma seda toetada.
Kuid võiksin toetada muudatusettepanekut 109, milles sätestatakse mõistliku piiranguna 50 sõidukit.
Lõpuks, 12 päeva probleemi puhul mäletan pr Ţicău raporti eelmist muudatusettepanekut nr 102, milles viidatakse nn 12 päeva erandi taaskehtestamisele busside puhul.
Nõustun täiskogu istungi valikuga hääletada selle muudatusettepaneku üle hr Groschi busse käsitlevas raportis.
Komisjon ei ole seni võtnud seisukohta selle sisu osas.
Praegu tegelevad selle teemaga sotsiaalpartnerid ning peame ootama esimeste arvamuste vahetuste tulemusi, et õigust luues mitte kiirustada.
Selle teema üksikasjalikum taaskäsitlus on vajalik kohe, kui saavutatakse kokkulepe nende partnerite vahel, samas aeglustamata edasiliikumist kokkuleppe saavutamiseks kabotaaži ja registri osas.
<D>
Palume vabandust mõningase liiklusest tingitud viivituse pärast.
On kolm põhjust, miks ma soovitan kõigil tulla parlamendihoonesse jalgsi.
Esiteks selleks, et õigel ajal kohale jõuda.
Teiseks sellepärast, et see on tervislik.
Kolmandaks seetõttu, et nii saastatakse vähem.
Nii et tulgem kõik parlamendihoonesse jalgsi!
Järgmine päevakorrapunkt on ühisarutelu suuliselt vastatava küsimuse üle, mille esitas Euroopa Komisjonile regionaalarengukomisjoni nimel Danuta Maria Hübner ELi ühtekuuluvus- ja regionaalpoliitika kohta pärast 2013. aastat - B70466/2010),
ja komisjoni avaldus Euroopa Sotsiaalfondi tuleviku kohta.
<D>
Lubatagu mul volinikku vastuse eest tänada ja soovida talle edu ettevõtmistest, millega ta käesoleva komisjoni järel tegelda otsustab.
Antud tava on valdav kogu liidus, et autot rentivad tarbijad tunnevad, et nende tehakse mõistlikku kaupa - saame aru kindlustuse küsimusest, mis on ülioluline, kuid kuulevad siis, et peavad auto tühjana tagasi viima.
Peab olema mingi direktiiv, mida ettevõtted rikuvad.
Minu arvates ei piisa, et komisjon ütleb, et antud asja saab lahendada erinevates riikides tarbijakeskusega suheldes.
Minu arvates on tegemist suurema probleemiga.
Edastada tuleks väga selge sõnum, et tegemist on väljapressimisega.
Inimesed, kes puhkusereisil käivad, lihtsalt viivad auto sihtkohta ja naasevad; tean paljusid oma valijatest, kes on kasutanud 15 euro eest bensiini, ent see läheb neile maksma 60 eurot.
Vahe on 45 eurot, sest keskmise auto puhul maksab bensiinipaagi täitmine 60 eurot.
See on midagi, mille minu arvates käsile peaksime võtma, ning loodan, et ametisse asuv komisjon ja volinik võtavad selle enda kanda ja teevad selle suhtes ära midagi praktilist.
<D>
(HU) Härra juhataja, volinik, kõige olulisem punkt 2008. aasta eelarves on ühtekuuluvuspoliitika.
Tegelikult on igas liikmesriigis vähemarenenud piirkondi ning seega tunneme me kõik selle küsimuse vastu huvi.
Lisaks on ühtekuuluvus samuti nende huvides, kes on seotud selle protsessi rahastamisega, ja mitte ainult abisaajate huvides.
Sel põhjusel ei saa me nõustuda ettepanekuga teha märkimisväärseid kärpeid ühtekuuluvuspoliitikas, mis võrduvad ligikaudu poole miljardi euroga.
Minu arvates on parlament veendunud, et uued liikmesriigid on võimelised kohandama ja kulutama kõiki neile eraldatud rahalisi vahendeid.
Me kõik peame seda nõudma samuti oma riikides.
See ei ole ainus punkt, mille osas me oleme nõukoguga lahkarvamusel ja küllap jäämegi lahkarvamusele.
Me võime samuti teatava kindlusega väita, et oleme Euroopa kodanike raha hallanud hästi, teisisõnu vastutustundlikult, ja 2008. aasta eelarve on oluliselt väiksem kui finantsraamistikus sätestatud ülemmäär.
Seetõttu valmistabki pettumust, et aruteludes Galileo programmi või Euroopa Tehnoloogiinstituudi eelarve üle ollakse endiselt nugade peal.
Kui need mõlemad tuleksid kasuks Euroopa Liidu arengule, siis miks peame veeretama nende elluviimise teele takistusi.
Ma tänan Euroopa Komisjoni ja raportööri nende tehtud töö eest ja palun parlamendil toetada eelarvekomisjoni kavandatud muudatusettepanekuid ja seeläbi pakkuda kindlat toetust läbirääkimiste protsessile teise lugemise ajal.
Lõpuks, härra juhataja, lubage mul tervitada täna kohalviibivaid parlamendiliikmeid minu esindatava riigi rahvuspüha puhul.
Loomulikult viitan ma 1956. aasta Ungari revolutsioonile.
Tänan teid tähelepanu eest.
<D>
fraktsiooni ALDE nimel. - (IT) Härra president, daamid ja härrad, 70 aastat tagasi - mina neid päevi kokku arvutada ei suutnud - kuulutas Euroopa, rahvusriikide Euroopa, et ei saa ega taha surra Danzigi eest, see argpükslik Euroopa, see anti-liberaalne, kuigi ametlikult antifašistlik Euroopa oli ühiselt vastutav ühe või kahe kõige hirmsama sõja eest, nende armide eest inimkonna näo peal.
Täna, mitmel erineval moel, ei soovi me surra Darfuri eest, me ei soovi surra Jugoslaavia eest ning me ei soovi surra Tiibeti eest.
Selline Euroopa on tõesti rahvusriikide Euroopa.
Vaadake värske pilguga Spinellit ja lugege Ventotene Manifestot, kuulake Dalai Laama sõnu ja te näete, et autonoomia valimine, hoiak "vaba Tiibet vabale Hiinale” esindab kõike seda, mis moodustab Euroopa, mille me praegu kaotame: meie Euroopa kodumaa, mille me nüüd kahjuks jälle kord muudame rahvusriikide Euroopaks.
Seepärast ma arvan, et tuleb öelda, et härra Solana oleks pidanud vaikima; kuid ta on juba kuulutanud: "Ma lähen avatseremooniale”.
Teine tähtis punkt on realism, mida näitasid üles Dalai Laama ja Karma Chopel ja mis soovitab meile, et me ei peaks tekitama apokalüptilist probleemi olümpial mitteosalemisest, vaid võtma meetme avatseremoonia toetamata jätmise kujul.
Me peaksime ütlema härra Solana kaudu sic stantibus rebus, me pigem jätame minemata, kui et toetame selle häbiväärse näitemängu etendamist.
Vaba Hiina eest, vaba Euroopa eest, vaba Tiibeti eest!
<D>
komisjoni asepresident. - Austatud juhataja!
Esmaspäeval, 15. veebruaril 2010.
Buizingenis aset leidnud rongiõnnetus oli šokeeriv tragöödia.
Mõistan, et selle tõsise õnnetuse järel võib seoses raudteeohutusega esitada mitmeid tehnilisi ja poliitilisi küsimusi.
Esmalt tahan öelda, et olen oma mõtetes selle tragöödia ohvrite ja nende sugulastega.
Sellistel kurbadel juhtudel on alati raske leida lohutussõnu ning tihti ütleb vaikimine palju enam.
Õnnetuse põhjused ei ole veel täielikult selgunud ja vastavalt ELi raudteede ohutuse direktiivi sätetele algatati tehniline juurdlus.
Juurdluse eest vastutab Belgia uurimisasutus ning see teostatakse sõltumatult õiguslikest juurdlustest.
Tehnilise juurdluse eesmärgiks ei ole süüdlaste ja vastutajate otsimine, vaid õnnetuse põhjuste tuvastamine raudteeohutuse parandamiseks ja õnnetuste ärahoidmiseks.
Belgia uurimisasutus palus juurdluse teostamisel Euroopa Raudteeagentuuri abi.
Juba paar tundi pärast õnnetust ühinesid kaks agentuuri uurijat juurdlust juhtiva Belgia meeskonnaga.
Tahan rõhutada, et kuna õnnetuse põhjused ei ole veel teada, oleks praegu igasuguste järelduste tegemine ebasobiv.
Loomulikult olen valmis selgitama mõningaid küsimusi, mis seoses kõne all oleva tragöödiaga esitati, ning jagama teiega oma teadmisi olukorrast.
Nagu tihti raudteeõnnetuste puhul kombeks, nii tehti ka sel juhul kohe märkusi väidetava seose kohta Euroopa eeskirjade või määruste ja kõne all oleva õnnetuse vahel.
Esmalt tahan selgitada olukorda seoses turu avamisega.
Lisaks raudteetranspordi sektori avamisele konkureerivatele ettevõtetele ning nõuete kehtestamisele infrastruktuuri haldajate ja raudtee-ettevõtete eraldamiseks võeti kasutusele range õiguslik raamistik seoses raudteeohutuse ja koostalitlusvõimega.
Tahame kanda hoolt selle eest, et säiliks raudteeohutuse kõrge tase ning et samas peetaks kinni ka iga liikmesriigi jaoks omastest menetlustest ja meetoditest.
Euroopa Raudteeagentuur esitab korrapäraseid aruandeid Euroopa raudteevõrgustiku ohutuse kohta ning hoiab silma peal olukorra arenemisel liikmesriikides.
Näitajatest lähtudes ei ole raudteesektori avamine konkurentsile avaldanud mingisugust negatiivset mõju raudteeohutusele.
Võite olla kindlad, et igasugused väited, mis seovad raudteeohutuse tasemed raudteeturgude avamisega, on minu arvates lihtsalt vabanduseks, et juhtida arutelu eemale õnnetuse tegelikest põhjustest.
Riiklike ja Euroopa signalisatsioonisüsteemide omavahelise toimimise küsimusele võib vastata järgmiselt.
Tänapäeval on Euroopas kasutuses üle 20 riikliku süsteemi ohutu rongiliikluse tagamiseks.
Need riiklikul tasandil väljatöötatud süsteemid koosnevad raudteeäärsest komponendist ja rongis olevast komponendist.
Raudtee ääres olev komponent saadab teavet rongis olevasse arvutisse, mis ohtliku olukorra tuvastamisel rakendab rongi pidurid.
Selleks et süsteem töötaks, peavad rongid ja raudteed olema varustatud ühilduva süsteemiga.
Eri riiklike rongide automaatblokeerimissüsteemide ohutustasemed ja jõudlus on erinevad ning erinevad on ka nende riiklike süsteemide eeskirjad seoses raudteede ja veduritega.
Erinevate riiklike süsteemide kokkusobimatus on suureks probleemiks rahvusvahelistele rongidele, sest igat vedurit tuleb iga piiri ületamisel vahetada või peab siis veduris olema nii palju erinevaid süsteeme, kui neid on raudteedel, mida vedur oma teel kasutab.
On isegi juhtumeid, kus ühes riigis on kasutusel erinevad riiklikud süsteemid.
Thalys näiteks peab olema varustatud seitsme erineva riikliku süsteemiga, et sõita neljas eri riigis.
Sel põhjusel töötatigi välja ühtne Euroopa süsteem, mida paigaldatakse hetkel Euroopa suurematele rahvusvahelistele rongiliinidele ja rongidele.
Süsteemi nimi on Euroopa raudteeliikluse juhtimissüsteem (ERTMS).
Mis ajakavasse puutub, siis võime öelda, et suurem osa riiklikest süsteemidest töötati välja 1980ndate alguses, kuid nende kasutuselevõtmine on pikaajaline ja kulukas protsess.
Enamikus riikides on nüüdseks varustatud ainult osa riiklikest raudteevõrgustikest ja veduritest ning see osaline varustamine kestis umbes 20 aastat.
Süsteemi ERTMS spetsifikatsioonid on olnud saadaval 2000. aastast.
Vahemikus 2000 kuni 2005 tehti mitmeid katseprojekte.
Alates 2005. aastast töötab mitu ERTMSi kasutavat raudteeliini.
Hetkel kasutavad ERTMSi kümne liikmesriigi raudteeliinid ning lisaks sellele tegelevad peaaegu kõik liikmesriigid süsteemi rakendamise projektidega.
Belgias kasutatakse ERTMSi näiteks raudteeliinil Aacheni ja Liège vahel, kus sõitvad ICT-rongid.
ERTMS loodi peamiselt koostalitlusvõime parandamiseks, et anda rongidele võimalus piiride ületamiseks, kuid samas tunnistati, et süsteem suurendab oluliselt ohutust.
Tänapäeval on süsteem täielikult töövalmis, kuid pika aja tõttu, mis kulub selle paigaldamiseks rongidesse ja raudteedele, kasutatakse ERTMSi veel edasi koos riiklike süsteemidega.
Kolmandad riigid, nagu Taiwan, on samuti otsustanud ERTMSi kasutada ning selle põhjuseks ei ole ainult koostalitlusvõime.
Taiwan investeeris meie ERTMSi, kuna see on parim tänapäeval saadaval olev süsteem.
Mitmeid küsimusi esitati seoses olukorra võrdlemisega liikmesriikide vahel.
Liikmesriikide paremusjärjestus koostamine ja mõttekate võrdluste tegemine on üpris keeruline ning üldsegi mitte kasulik.
Kõik sõltub näitajate valimisest, võrdluse aluseks võetud perioodist ja esitatud andmete kvaliteedist.
Samuti võivad avaldada paremusjärjestusele mõju paar tõsisemat õnnetust.
Üldiselt näitavad andmed, et Belgia jääb keskmise piiresse.
Sellegipoolest on Belgia seoses rongide automaatblokeerimissüsteemidega varustatud raudteedega maas Euroopa keskmisest, olenemata sellest, kas tegemist on riikliku või Euroopa süsteemiga.
<D>
fraktsiooni ALDE nimel. - (DE) Härra juhataja, volinik, võrguturve - see kõlab kui spetsiifiline valdkond, kuid võrguturve mõjutab üha enam meie igapäevaelu aspekte: mobiilsidet, internetti, mis imbub üha enamatesse igapäevaelu valdkondadesse, kõikehõlmavat intelligentsi - meid ümbritsevasse keskkonda sisse ehitatud arvutil põhinevat intelligentsi, olgu see siis vanurite aitamiseks või keerukate tööprotsesside kontrollimiseks.
See kõik annab tunnistust sellest, et sõltume üha rohkem niisugustest tehnoloogiavormidest.
Tehnoloogia juhib meie elu ning majanduskasvu.
Meie sõltuvust tehnoloogiast tõestasid hiljuti Eestis aset leidnud sündmused.
Volinik, mainisite, et see mõjutas ka Gruusiat.
Inimesed on sellest vähem teadlikud, kuid kui oleksime vajanud Eestist tähelepanuväärsemat näidet, oleks see Gruusia näol olemas olnud.
Nägime, kuidas kaasaegne võrgu kaudu juhitav majandus muutus äkki kõnealusest tehnoloogiast sõltuvaks, kuidas seda rünnati ning kuidas selle turve sattus tõesti suurde ohtu.
See on lisapõhjus, miks komisjon, kelle portfell oli sel ajal volinik Erkki Liikaneni käes, märkas õigustatult vajadust võrguturbeameti järele.
Seetõttu tabab meid üllatus, kui ENISAt hinnati vaid aastase tegevusaja järel enne selle täielikku vahenditega varustamist ning ameti olemasolu vajadus seati kahtluse alla.
Loomulikult ehmatas see meid siis ning olen rõõmus, et kõnealune arutelu siin toimub.
Miks kahtlesime kõnealuses ametis vaid selle üheaastase tegevusaja möödudes?
Kuidas te kavatsete, kuidas me kavatseme kujundada ENISA volitusi, et see võiks toimida ametina, mis tegeleb võrdsetel tingimustel Ameerika Ühendriikides, Jaapanis ja Hiinas tegutsevate agentuuridega?
Sooviksin teid tänada teise hindamise järgse tunnustuse eest ENISA saavutustele.
Sellele vaatamata arutleme meie, parlamendiliikmed, kultuurinihke üle, majandusi mõjutavate kliimamuutuste üle, mis sunnib meid loobuma majanduslikust sõltuvusest fossiilsete kütuste osas ning kasutusele võtma muid energiaallikaid.
Iga päev pühendume siin kõnealustele jõupingutustele.
Teame, et süsteemide muutmine on ainus võimalus.
Seetõttu vajame intelligentseid lahendusi ning võrguturvet, kuna turve on esmajärgulise tähtsusega.
Seepärast olen tänulik kõnealuse arutelu toimumise eest, mille abil saame üles ehitada jõulisemate vahenditega ENISA ning tõhusama võrguturbe.
<D>
Härra juhataja, kui rääkida raportist patsiendiõiguste kohaldamise kohta piiriüleses tervishoius, siis soovin toonitada patsiendi õigust saada teavet kättesaadavate ravimite ja ravivõimaluste kohta.
Euroopa patsientidel peaks olema juurdepääs kvaliteetsele terviseteabele, mis käsitleb uusimaid kättesaadavaid ravimeid, ravivõimalusi kodu- ja välismaal, õigus- ja finantsmõju välismaise ravi korral, ravikulude hüvitamist ja paljusid teisi valdkondi.
Praegu meil niisugune kvaliteetne teave puudub.
Meil võivad olla mõned riikliku tasandi algatused, kuid Euroopa tasandil ei ole olemas midagi tõhusat.
Meie probleem seisnebki Euroopa tasandi algatustes.
Seepärast toetan mõtet luua Euroopa terviseteabe võrgustik.
See peaks koosnema kõikide liikmesriikide patsiendiorganisatsioonidest ning tegema tihedat koostööd tervishoiusektori ja poliitikakujundajatega.
Lootes teavitada komisjoni vajadusest jagada 150 miljonile Euroopa patsiendile paremini teavet, koostasin ma kirjaliku deklaratsiooni tervishoiualase teabelevi kohta.
Me kõik oleme olnud kunagi patsiendid ega tea iial, millal see jälle juhtuda võib.
<D>
(PL) Härra juhataja, kriis, mis üha enam autoveo-ettevõtjatelt oma hinda nõuab, peaks hoiatama meid uue maksustamisdistsipliini sisseviimise eest, kui me just kriisi süvendada ei taha.
Transport on olnud alati kogu majanduse eluvesi.
Meil on olnud negatiivseid kogemusi ühise põllumajanduspoliitika reformimisega ning nüüd see tõenäoliselt kordub.
Peame meeles pidama, et enam pole veoettevõtjad enamasti tohutu suured ettevõtted, vaid peotäie sõidukitega väikeettevõtted.
Ärme sunni neid riigi ülalpidamise eest maksma.
Seda tehakse juba kütusemaksu, kindlustuse, teedekontrolli ja paljude muude maksude kaudu.
Väliskulude eest maksete sisseviimine tõstaks märkimisväärselt transpordi maksumust ja tähendaks sama asja eest kahekordselt maksmist.
Selge on, et kaupu on vaja transportida, kuna alati on tootjaid ja kliente kaupadele, mida on tarvis transportida, kuid kas meil on vaja neid infrastruktuurikulude eest vastutavaks teha?
Teen ettepaneku panna igasugused edasised meetmed paremate aegadeni seisma või komisjoni ettepanek täielikult tagasi lükata.
<D>
(PL) Härra juhataja, ma sooviksin tänada proua Angelillit selle ülimalt tähtsa küsimuse käsitlemise eest.
Meile on esitatud suurepärane raport.
Veelgi parem oleks, kui me ei peaks üldse seda teemat arutama.
Oleks palju parem, kui me ei peaks tegelema inimestega, kes soovivad lapsi halvale teele viia ja neid taunitavatel eesmärkidel ära kasutada.
Ma ei tunne mingeid süümepiinu, kui nimetan selliseid inimesi kurjuse käsilasteks.
Meil on tavaks öelda, et lapsed on meie varandus.
Igasugust varandust tuleb röövlite eest kaitsta.
Nii näen mina tegevust, mille eesmärk on kaitsta lapsi, kes kasutavad nüüdisaegseid tehnoloogiaid, eriti Internetti.
On lapsi, kes veedavad Internetis iga päev tunde.
Need tehnoloogiad on nüüdismaailmas igapäevaelu osa.
Nad võimaldavad inimestel tõhusamalt suhelda ja on meie argielus väga kasulikud.
Näiteks hõlbustavad nad juhtimist, teadusuuringuid ning juurdepääsu kultuurile ja teadmistele.
See on positiivne külg, mida tuleks toetada ja edasi arendada.
Kahjuks on olemas ka negatiivne külg, mis seisneb Interneti ja nüüdisaegsete kommunikatsioonitehnoloogiate ärakasutamises kahjulike materjalide levitamiseks; ma pean silmas pornograafiat, narkomaaniat, satanismi, mängurlust ja sobimatuid eluviise.
Pedofiilid kasutavad Internetti oma ohvrite otsimiseks.
Internetti võib võrrelda noaga, mis on kasulik leivalõikamisel; paheliste materjalide kaudu võidakse Internetti aga kasutada ka lastele ränga psühholoogilise kahju põhjustamiseks.
Minu arvates on vaja võtta mitmeid olulisi meetmeid.
Esiteks tuleb luua süsteem, mis võimaldab selliste tegude toimepanijad tabada ja nad seaduse alusel karmilt vastutusele võtta.
Teiseks peaksid kõik asjaosalised olema teadlikumad ohtudest, mis kaasnevad Interneti, mobiilside, televisiooni ja videomängudega.
Ma viitan siin lastele, lastevanematele, õpetajatele, pühapäevakoolide õpetajatele ja noorteorganisatsioonidele, näiteks skaudiorganisatsioonidele.
Kolmandaks on vaja paremat koostööd asjaomase valdkonna järelevalve- ja kontrolliasutuste vahel nii Euroopa Liidus kui ka kogu maailmas.
Lõppude lõpuks võivad serverid, mille abil levitatakse kahjulikke materjale, asuda mis tahes riigis.
Ja neljandaks peaks meie tegevus olema ennetav ja süstemaatiline ning õigusrikkujaid tuleks karmilt kohelda.
<D>
kirjalikult. - (PL) Hääletasin ebakindlates töösuhetes naiste olukorda käsitleva raporti poolt.
Majanduskriis on tööturu ebakindlust veelgi süvendanud.
Tööandjad on töökohti vähendanud või võtnud tööle ajutisi töötajaid, tehes neile kehvema finantspakkumise.
Aset leidnud koondamiste lained tähendavad samuti, et paljud inimesed leidsid end ühtäkki väljaspool tööturgu.
Olukord on eriti raske kooli lõpetanutele, vanematele inimestele ja naistele.
Kriis on tööhõives esinevat soolist ebavõrdsust veelgi teravdanud.
Seda on tunda saanud eriti naised, kes moodustavad nn ebakindlas töösuhtes töötajatest kõige suurema osa.
Palgaerinevus on suurenenud ning sotsiaalkaitset puudutav ebavõrdsus on süvenenud.
Olukord on ühtlasi pärssinud naiste karjäärivõimalusi ning soodustanud tööga seonduvate sooliste stereotüüpide kinnistumise.
Seetõttu vajavad ebakindlates töösuhetes naised erilist kaitset.
Muu hulgas peaks neile kohalduma sotsiaalkindlustusskeemid ning töökohtade kaitset käsitlevad õigusaktid.
Naistele rahalise kaitse pakkumine töökoha kaotuse või raseduse ja sünnituse korral on samuti tähtis.
Ebakindlates töösuhetes naistel peaks olema ka ametiühingukaitse võimalus.
Lisaks tuleks kodumajapidamistes töötavatele naistele tagada sotsiaalõigusi puudutavad tasuta kättesaadavad nõustamisteenused.
Soovin tähelepanu juhtida ka vajadusele reguleerida hooajatöötajate õiguslikku positsiooni, sest hooajatöötajaid ähvardab eeskirjade eiramine nende töö iseloomu tõttu palju enam.
<D>
komisjoni asepresident. - (DE) Härra juhataja, mõtlesin lühidalt kommenteerida teie viimast märkust, ent otsustasin seda mitte teha.
Mehed on samuti huvitatud kosmeetikast, tegelikult isegi järjest rohkem.
Igal juhul tahavad nad tagada, et meie kosmeetikatooted oleks ohutud.
Mul on siinkohal üle jäänud teha vaid üht.
Tahaksin siiralt tänada teid nõustumise ja toetuse eest.
Nagu härra Davies ütles, oleme tõesti esitanud hea näite sellele, mida Euroopa õigusaktid saavutada suudavad.
Kui võin teile isiklikult nõu anda, härra Davis, siis ütleksin järgmist.
Teie kodumaal on võib-olla üllatav, et meil Euroopas on kosmeetikaalaseid määrusi, mis mujal ei eksisteeri, nimelt kosmeetikatoodete loomadel katsetamise keelustamine.
Selline katsetamine ei ole Euroopas lubatud.
Lisaks sellele rakendus paari päeva eest määrus, mis sätestab, et loomadel katsetatavaid tooteid ei tohi Euroopa turule lasta.
Arvestades, et britid on tuntud loomaarmastajad, on see argument, mida ka teie võite kasutada.
<D>
(HU) Enne oli siin palju juttu vähemustest.
Ka mina tahaksin juhtida tähelepanu 50 miljonile puudega inimesele, kes elavad Euroopa Liidus.
Pean neid suurimaks vähemuseks.
Finantskriis kahjustab neid kõige rohkem.
Tahan rõhutada, et need inimesed kaotavad alati esimesena oma töökoha ja kogevad sissetulekute vähenemist, neil on vähe võimalusi elatist teenida ja nad kannatavad oma elustandardi languse tõttu, rääkimata neid esindavatele ühiskondlikele organisatsioonidele antava toetuse pidevast kahanemisest.
Suurim praegusest kriisist saadav õppetund on see, et muude investeerimisviiside asemel on kasulik investeerida inimestesse, sealhulgas ka üksikisikutesse.
Poliitiliste ja majanduslike otsuste tegijate kohus on puuetega inimeste eest hoolt kanda.
Sellepärast ma palun teid nende heaks teha kõik, mida suudate, et nad saaksid teie poolt õiglasema kohtlemise osaliseks.
Rõhutan seda mõtet, sest 50 miljonil inimesel võib Euroopa Liidus olla tohutu suur mõjujõud ning ühiskonnas neile võrdsete võimaluste tagamine on meie enda huvides.
<D>
Daamid ja härrad, tänasel täiskogu istungi avamisel sooviksin ma öelda paar sõna eelmisel reedel toimunud referendumi kohta.
Ma olen selle tulemusega väga rahul.
See oli tähtis päev nii Iirimaa kui ka Euroopa jaoks.
(Aplaus)
Ma soovin märkida, et selle referendumi tulemuse teatamise ajal viibisin ma Euroopa teises otsas, Sitsiilias, ning seal tervitati seda tulemust just nagu teiegi seda tegite - aplausiga.
Ka paljudes teistes kohtades üle Euroopa olid inimesed Iiri referendumi tulemuse üle rõõmsad.
Iirlased on edastanud selge märguande, et nad soovivad ka edaspidi olla ühendatud Euroopa südames.
Míle buíochas do mhuintir na hÉireann.
Tuhat tänu ning palju õnne referendumi tulemuse puhul.
Ma ütlesin seda iiri keeles ja võib-olla mitte päris õigesti, kuid umbes nii see kõlab.
Euroopa Liit on näidanud, et on võimeline oma kodanike õigustatud kartusi kuulda võtma ja asjakohaselt reageerima.
Iirimaale antud garantiid osutusid rahuldavateks ning veensid hääletajaid, et Lissaboni leping on nende riigi jaoks kasulik.
See oli võit kodanikuühiskonna jaoks ning heaks argumendiks teistes liikmesriikides jätkuvates aruteludes.
Ma sooviksin rõhutada tööandjate, ametiühingute, põllumajandustootjate ja kalurite ühenduste ning ka kiriku ja arvamusliidrite tähtsat rolli.
Nemad aitasid referendumi võitmisele kaasa.
Ma sooviksin ka õnnitleda Iiri valitsust ja opositsiooni, ning samuti ühte oma eelkäijat, Pat Cox'i, kes juhtis kampaaniat "Iirimaa Euroopa eest”.
Minu õnnesoovid Pat Cox'ile!
(Aplaus)
Ma olen kindel, et ratifitseerimisprotsess jätkub ning selle tulemus on edukas ka ülejäänud kahes liikmesriigis.
Ma olen saanud Poola presidendilt kinnituse, et nüüd, kui Iiri referendum on saanud positiivse tulemuse, allkirjastab ta viivitamatult Lissaboni lepingu.
(Aplaus)
Ma loodan, et president Václav Klaus toimib samamoodi niipea, kui Tšehhi konstitutsioonikohus on kõik jäänud kahtlused hajutanud.
Lissaboni lepingu eesmärgiks on Euroopa Liitu 21. sajandi väljakutseteks ette valmistada.
Me peame silmitsi seisma oma kodanike hirmudega seoses energeetikaküsimustega, kasvava töötusega, sisserändega ja kliimamuutustega.
Me peame koos tegutsema, just nagu ka mitmel varasemal korral, ning me ei tohi unustada, et edukuse võti seisneb Euroopa solidaarsuse põhimõttes.
Meil on veel palju tööd teha, kuid nüüd on meil olemas olulised vahendid ja ärgem kahelgem neid kasutamast.
Ma sooviksin lisada veel ühe kommentaari Iiri referendumi kohta.
Me ei tohi unustada neid inimesi, kes ütlesid referendumil "ei”.
Meil on kujunenud traditsiooniks mõelda kõikidele eurooplastele, austada nende vaateid ja õigust teistsugusele arvamusele.
Ka "ei” poolt hääletajad soovivad meile midagi öelda.
Nad soovivad meid milleski veenda, ja mis kõige tähtsam, nad soovivad meid millegi eest hoiatada.
Me võtame seda hoiatust tõsiselt ja arvestame ka nende häälega, kuid me oleme äärmiselt rahul, et otsustav enamus Iiri rahvast ütles "jah” ning nad toetavad ühtset Euroopat.
Mina olen täis otsustavust teha kõvasti tööd selle nimel, et aidata teil tunda, et meie ühtne Euroopa on ka teie Euroopa, ning me kujundame koos Euroopa tulevikku.
Ma sooviksin nüüd liikuda edasi kahe teise teema juurde.
Need on kurvad teemad.
Ma sooviksin meenutada suurt tragöödiat ja mälestada sellega Sitsiilias Messina läheduses aset leidnud mudalaviinide ohvreid.
Ma olen Euroopa Parlamendi nimel saatnud välja juba avalduse, millega väljendame kaastunnet ohvrite perekondadele ja sõpradele.
Ma viibisin ise sellel ajal Itaalias ning avaldasin avalikult kaastunnet meie sõpradele, partneritele ja kõikidele itaallastele.
Enne alustamist sooviksin ma veel meenutada tõsiasja, et täna on Vene inimõiguslase ja ajakirjaniku, Anna Politkovskaja kolmas surma-aastapäev.
Tema tapjaid ei ole ikka veel õigusemõistmise ette toodud.
Kuid Anna ei ole siiski mitte ainus ohver.
Meenutagem sellel puhul ka teisi ühiskondlikke aktiviste, kes on viimase kolma aasta jooksul tapetud.
<D>
komisjoni liige. - Härra juhataja, ma ei saaks proua Hieronymi öelduga rohkem nõus ollagi, ning need tema ja teiste kultuuri- ja hariduskomisjoni liikmetega koos töötatud 10 aastat olid väga tõhusad ning, minu isiklikust seisukohast, väga rikastavad.
Nii et tänu teile kõigile, ükskõik millistest parteidest te ka poleks, kes tõepoolest on tööd teinud, et kultuur muutuks oluliseks ning suudaks inimesi kõnetada.
Mul on väga hea meel, et parlament tegi raporti kohta mõned ettepanekud, mis on selgitused ja lihtsustused, millega parandati minu esitatud ettepanekut.
Nagu te teate, on ettevalmistav meede MEDIA International olnud MEDIA Munduse väljatöötamise aluseks, ning sellega seoses olen ma tänulik ka parlamendile, et mulle anti ettevalmistava meetme rahastamiseks 2008. aastal 2 miljonit eurot ja 2009. aastal 5 miljonit eurot.
MEDIA Mundus alustab 2011. aastal ja jätkab MEDIA Internationali tööd.
Selle eesmärk on tugevdada kultuuri- ja kaubandussuhteid Euroopa ja kogu maailma filmitööstuse valdkondlike asjatundjate vahel.
Programmi MEDIA Mundus kontseptsioon on uus, ambitsioonikas ja uuenduslik, sest see edendab asjatundjatevahelist koostööd, mida Euroopa programmid ei ole vastuvõetavalt teinud, ning erinevalt juba olemasolevatest programmidest põhineb see ka mitmesugustes valdkondades saadaval vastastikusel kasul mitte ainult meie filmitegijate, vaid ka kolmandate riikide filmitegijate jaoks.
Esimene neist valdkondadest on koolitus, mis hõlmab Euroopa ja kolmandate riikide koolitatavaid ja koolitajaid.
See parandab juurdepääsu kolmandate riikide turgudele ning rajab usalduse ja pikaajalised kaubandussuhted, mis on loomulik.
Kui olete istunud koolis, filmitööstuse koolitusel, koos kellegagi Aasiast, Aafrikast või Ameerikast, siis on selge, et hiljem oma erialal tegutsedes tahate temaga koos töötada.
See on ka põhjus, miks me korraldame rahvusvahelise ühistootmise foorumeid.
Me koolitame neid inimesi üheskoos ning eeldame siis, et nad hakkavad tegema kutsealaselt koostööd.
Seega on meil tarvis rahvusvahelise ühistootmise foorumeid.
Veel on meil tarvis parandada Euroopa audiovisuaalkunstide levitamist, ringlust ja nähtavust kolmandates riikides.
See on olukord, millest kolmandad riigid saavad Euroopas üksnes võita.
See on väga hea näide Euroopast, mis ei ole kindlusesse sulgunud Euroopa, vaid avatud Euroopa, mis annab, võtab ja jagab.
Me peame suurendama avalikkuse nõudmist kultuuriliselt mitmekesise audiovisuaalse sisu järele, mis saab edaspidi väga oluliseks, niisiis on meil tarvis panna noored, eelkõige noored vaatajad, Euroopa filme vaatama.
Olen väga kindel, et MEDIA Mundus suurendab tarbijate valikuvõimalusi, nii et inimestel tekib võimalus vaadata Euroopa filme.
See tekitab Euroopa turgudel kultuurilise mitmekesisuse, tuues Euroopasse rohkem kvaliteetfilme väiksematelt väljaspool Euroopat asuvatelt turgudelt, ning annab Euroopa filmidele võimaluse pääseda rahvusvahelistele turgudele.
Niisiis loob see Euroopa ja kogu maailma filmitegijatele uusi ärivõimalusi.
Muidugi on see väga oluline majanduslik panus.
See on konkurentsivõime küsimus, kuid eelkõige kultuurilise mitmekesisuse - meie kultuurilise mitmekesisuse - küsimus, mis on meie kalleim vara, ning ka teistel mandritel elavate inimeste kultuurilise mitmekesisuse küsimus, mis on nende kõige erilisem vara.
Nende varade jagamine teistega on imeline võimalus, mida MEDIA Mundus looma hakkab.
<D>
Härra juhataja, miks on nii väga oluline pidada seda arutelu Euroopa Liidu sümbolite teemal, eriti nüüd?
Minu arvates on selleks kaks põhjust.
Esiteks: Euroopa Parlament peab oma tegevusega näitama, et Euroopa Liit on midagi palju enamat kui lihtsalt õigusaktid.
Lubage mul teile meenutada, mida raportöör ütles - nimelt et need sümbolid pärinevad põhiseaduse lepingust.
Neid sümboleid üritati normiks muuta, kuid on väga oluline, et püüaksime neid nüüd edasi elus hoida.
Miks?
Sest need sümbolid näitavad, et Euroopa ei rajane ebatäiuslikel õigusaktidel, mis on küll vajalikud, ent mida eri rahvastel on raske mõista.
Nad sümboliseerivad midagi muud (ja kui imehästi sobib siia see Kreeka tegusõna) - poliitilist projekti, Euroopa ideed.
Ja seda tuleb minu arvates elus hoida, iseäranis nüüd.
Teine põhjus on see, mis peitub nende sümbolite taga - Euroopa Liidu väärtustel põhineva ühistegevuse idee.
Seda need sümbolid tähendavadki: ühist tegevust, mille aluseks on väärtused, mida me vajame praegu rohkem kui kunagi varem.
Seega, kui me ütleme, et kriis, mis meid kõiki on tabanud - ja ma ei mõtle üksnes majanduskriisi, vaid ka Euroopa praegust institutsioonilist ja moraalset kriisi -, sümboliseerib neid raskeid aegu, siis peab Euroopa Liidu vastus neile raskustele seisnema ühises tegevuses.
See tähendab, et me võiksime edasi liikuda kõik koos.
Ma usun, et praegu pole sobivamat ja samas ka kibedamat näidet kui Island.
See riik ei kuulu Euroopa Liitu ja majandustorm on seda nii tugevalt raputanud, et islandlased kaaluvad nüüd, kas nad ei peaks selles "ideede Euroopas” osalema.
<D>
Hooldamine on sajandeid olnud naiste ala.
Enamik praegustest eakatest naistest on ideaalsed emad, kes veetsid oma nooruse laste eest hoolitsedes, ning minevikus laste ja kodu eest hoolitsemisel tehtud töö ei kajastu nende pensionis.
Paljud neist ei saa piisavat pensioni selle sotsiaalselt väärtusliku töö eest, mida nad oma aktiivse elu jooksul tegid, ja see suurendab nende vaesusriski.
See on ka põhjus, miks noored naised lükkavad emakssaamist edasi ja eelistavad karjääri teha.
Olen Euroopa Parlamendis sõna võttes korduvalt rõhutanud, et emasid ja isasid, kes otsustavad vabatahtlikult laste kasvatamise või eakate või ülalpeetavate pereliikmete eest hoolitsemise kasuks, ei tohi diskrimineerida.
Ma tean mitut peret, kus hoolitsetakse puudega sugulaste eest ja tehakse seda rasket tööd suure vaprusega, vaatamata takistustele, mida pidevalt on vaja ületada.
Selles sõnavõtus tahaksin ma kiita raportöör Anna Záborská ettepanekuid, milles sisaldub üleskutse tunnustada lisaks traditsioonilisele ametlikule palgatööle ka arvukaid palgata töö vorme, mis moodustavad osa perede põlvkondadevahelisest solidaarsusest.
See töö kajastub SKPs juhul, kui pere palkab kellegi teise seda tegema.
Teisiti on aga lugu siis, kui seda tööd teeb üks vanematest.
Usun, et see raport innustab liikmesriike võtma meetmeid perepoliitika tõhustamiseks Euroopa Liidus.
<D>
kirjalikult. - (FR) Toetan härra Gauzèse raportit kõhklemata.
Ta on taas üles näidanud oma häid läbirääkimisoskusi.
On hea, et selle teksti osas saab kiirelt kompromissi leida.
Koostades endale regulatiivse raamistiku reitinguagentuuride jaoks, on Euroopa eesrindlik ja näitab teed, samal ajal kui Ameerika Ühendriigid ei ole selles valdkonnas ikka veel praktiliselt tegutsenud.
Osa kapitaliturgude usaldusväärsusest ja kindlusest sõltub nende agentuuride poolt koostatud ja avaldatud reitingutest.
Regulatiivne võrgustik, mida täna loomas oleme, peaks parandama tingimusi, milles need reitingud koostatakse, tingimusel, et neid kasutatakse reguleeritud tegevuste jaoks mõeldud järelevalveraamistikus.
Ent oli tähtis, et kompromiss ei võtaks selliste lahenduste vormi, mis on suunatud vaid reitingutele viitamise keelustamisele igasuguses kontekstis, kus reitinguid ei ole loodud antud määruse raames.
Lisaks sellele, et see mõnevõrra kahjustab põhivabadusi, näiteks väljendusvabadust ja kaubavahetuse vabadust, oleks selline lähenemine tõenäoliselt soosinud Euroopa-väliseid turgusid, kahjustades Euroopas asuvaid, ning oleks tõenäoliselt ka soosinud era- ja konfidentsiaalseid finantstehinguid, kahjustades sellega avalikke tehinguid, millele kehtivad läbipaistvuse eeskirjad.
Seega on valitud lahendusel minu täielik toetus.
<D>
fraktsiooni PPE-DE nimel. - (DE) Proua president, volinik, Balil oli teil suurepärane meeskond.
Nad töötasid kuni olid kokkukukkumise äärel, ja ma palun teil edastada need tänusõnad oma töötajatele.
Euroopa patrioodina usun ma, et Bali tõeline edu seisneb äärmiselt olulistes otsustes, mille Euroopa Liit võttis möödunud märtsis vastu 20 % trio osas, ja et see on alus, millele tuginedes meie oma elu siin kontinendil tulevatel aastatel elame.
Ma ei kavatse käsitleda erinevaid Balil tehtud edusamme, kuna kindlasti hoolitsevad selle eest mu kolleegid.
Olen rõõmus, et lisaks edu saavutamisele USAga saime kinnitada, et lisaks 38 Kyoto protokollile juba allakirjutanud riigile, on lähimad G77 riigid nüüd pühendunud tegutsemisele selle asemel, et pidevalt kurta asjaolu üle, et kõik riigid ootavad, et teised tegutsema hakkaksid.
See kassi ja hiire mäng on läbi.
Muide, seda läbimurret poleks olnud võimalik saavutada USA abita.
Volinik ja eesistuja, lubage mul öelda vaid mõned sõnad küsimuste osas, mis meile selles arutelus muret valmistavad.
Saime Balil teada, et ei piisa sellest, kui piiritleme oma arutelud vaid CO2-ga.
Usun, et peame arendama palju suuremat teadlikkust jätkusuutlikkuse küsimuses ja on samuti selgeks saanud, et meil on tegemist rohkem kui ainult kliimakriisiga, on ka toorainekriis, kuigi isegi seda saab enda kasuks pöörata.
Arvan, et peame teadlikkuse suurendamiseks palju rohkem seostama jätkusuutlikkuse kontseptsiooni oma eesmärkidega selles valdkonnas.
Kuid see toob mind loomulikult otse nõukogu juurde, hr eesistuja.
Näeme juba liikmesriike, kes tõrguvad 20/20/20 eesmärkide suhtes ja üritavad nende täitmise vältimiseks taevast ja maad paigalt liigutada.
Arvan, et seisate silmitsi äärmiselt hirmuäratava väljakutsega, kui te püüate koos meiega neid eesmärke saavutada, sest kui asi liigub edasi Poznańi ja sealt mõnda teise põhjamaa riiki, peame oma seisukohast kinni pidama.
Loodan, et komisjon ja parlament tagavad edasise edu selles küsimuses.
<D>
(PT) Kõigest paari kuu eest rääkisid mõned, et Lissaboni leping ei jõustu iialgi.
Siin me aga nüüd oleme, mõeldes, kuidas me seda rakendama hakkame ja mõned selle sätted kehtestame.
Lissaboni lepingul on tähtis osa demokraatia puudujäägi vastu võitlemises.
Ma räägin parlamentide (nii Euroopa Parlamendi kui ka riikide parlamentide) tugevdamisest.
Mis veelgi tähtsam - ma räägin investeerimisest rahva Euroopasse, kus on eeskirjad vabaduse, julgeoleku ja õiguse kohta, lähimuspõhimõtte järelevalve kohta, ning kus viiakse ellu seda uuenduslikku algatust, mis võrsub rahva tegevusest.
Kinnitan sama, mida ütlesid mu kolleegid, eriti mu fraktsioonikaaslane Méndez de Vigo, kuid tahaksin rõhutada, et kui asume seda õigusvahendit reguleerima, siis peame tagama, et see oleks tõesti üleeuroopaline.
Mõistagi ei tohi sellest saada rahva tahte väljendus ainult ühes riigis või mõnedes riikides.
Me peame siiski otsima lahendust, mis julgustaks ja innustaks rahvast asjas osalema.
Kui peame valima, kas olla väga ranged ja jäigad või pigem suuremeelsed, siis mina oleksin pigem suuremeelsuse poolt.
Kui pakume välja lahendusi, mis ei soodusta rahva osalust, siis reedame Lissaboni lepingu vaimu ja tõrjume tagasi Euroopa üldsuse, sest meil, head kolleegid, on tarvis rohkem Euroopat ja niisugust Euroopat, mis mõtleks rohkem rahvale.
Meil on tarvis, et Euroopa rahvas oleks rohkem kaasatud ja kasutaks oma kodanikuõigust aktiivsemalt.
<D>
fraktsiooni PPE-DE nimel. - (DE) Proua juhataja, kõigepealt soovin härra Graça Mourat oma fraktsiooni, Euroopa Rahvapartei (Kristlikud Demokraadid) ja Euroopa Demokraadid, nimel kõige siiramate sõnadega tänada suurepärase raporti eest.
Samuti tänan komisjoni Euroopa kultuurivaldkonna tegevuskava käsitleva teatise eest.
Komisjon võib arvestada parlamendi toetusega kultuurile horisontaalsel tasandil, et suurendada artistide liikuvust, tõsta koostööd piirkondade vahel ja tugevdada rahvusvahelist koostööd.
Siiski märkasime selles tegevuskavas puudujääke.
See on teema, mida me mõne aja eest üksikasjalikult arutasime.
Kultuuritööstused ja nende kasvav tähtsus tähendab samuti, et selles valdkonnas muutuvad majanduslikud aspektid märkimisväärselt tugevamaks, kui need olid möödunud aegadel.
Kultuurivaldkonna tegevuskava ei puuduta ainult parema koostöö küsimusi kultuurivaldkonnas ega suurenevat rahastamist, vaid ka õigusalast raamistikku.
Selles osas on tõepoolest nii, isegi Euroopa Liidu siseselt, et kui kultuur peab võistlema siseturu- või konkurentsiõigusega, siis kahtluse korral jääb kultuur alati kaotajaks.
Te kõik mäletate Lévai raportit: siseturu ja teenuste volinik kirjeldas online muusika õiguste valdkonna kollektiivset haldamist kui takistust siseturu konkurentsile.
Siin on kaotajaks pooleks kultuur, mis on nõrgemal positsioonil kui Euroopa siseturuõigus.
Sellest tuleneb tungiv vajadus, ja homme otsustab parlament sama moodi nagu kultuuri- ja hariduskomisjon.
UNESCO konventsiooni peab rakendama lisaks kolmandaid riike puudutava kultuurilise mitmekesisuse tagamisele ka meie enda Euroopa õigusaktides ja selleks on äärmiselt tungiv vajadus.
Seetõttu on meie puhtsüdamlik palve volinikule, kuna aega on vähe, siis vajame kiiresti ettepanekut kultuurilise mitmekesisuse tugevdamise kohta Euroopa siseturuõiguses.
<D>
Proua juhataja, oleme praegu selles mõttes nõiaringis, et kui majandus muutub negatiivseks, kasvavad finantsasutuste kahjumid bilansis, mis tähendab, et pankadevahelise turu pinged kasvavad, mis põhjustab omakorda täiendavaid krediidipiiranguid, mis põhjustab edasist negatiivset kasvu.
Inimesed ei saa aru, kuidas saame kasutada maksumaksjate raha, et päästa panku ja ei kasuta maksumaksjate raha, et luua juurde töökohti.
Seetõttu keskendun täna sellele, kuidas antud krediidikriisi ümber hinnata, kuid samuti, esimese ja kõige olulisema asjana, surutisele, mille keskel me oleme.
Ma leian, et on oht, et järgmisel aastal on meil Euroopa Liidus -1% negatiivne kasv, mitte ainult -0,3% vaid -1%.
Kui me arvestame selle perspektiiviga, mis ei ole ebatõenäoline, siis on meie eesmärk ja kohustus seda surutist vältida.
Miinus üks protsenti järgmisel aastal on stabiilsuse ja kasvu pakti alusel rohkem kui -3%.
Minu jutu mõte on see, et me ei saa mitte midagi tehes stabiilsuse ja kasvu pakti päästa.
Olukord muutub halvemaks, kui me ei tee midagi.
Niisiis, mida me siis saame ära teha?
Tean, et see pole lihtne.
Tean, et valitsuste vahel on erimeelsusi, kuid arvan, et komisjonil on kohustus üritada tuua kõik valitsused kokku, et üks lihtne töö saaks tehtud.
Tean, et ütlete Berliinis koordineerimisele "ei aitäh”, sest see tähendab, et Saksa valitsus teeb teiste valitsuste heaks täiendavaid kulutusi.
Kallid sõbrad Berliinis, arvan, et te ei pea seda tegema.
Saame seda teha koos nii, et üks valitsus ei pea teiste valitsuste jaoks täiendavaid kulutusi tegema.
See tähendab arusaamist, et investeerides samal ajahetkel, tekib teile mõne järgmise aasta pärast lisaväärtus.
Rahvusvaheline Valuutafond (IMF) viis läbi ühe lihtsa arvutuse.
Kujutage ette, et kõik G20 riigid investeerivad töökohtade loomisse oma SKTst ainult 1% rohkem.
Kui nad teevad seda samaaegselt, siis lisandub täiendavalt tasuta üks protsent.
Seega, räägin sellest, et kõik Euroopa valitsused saavad hakkama, juhul kui nad tegutsevad koos.
Kui iga Euroopa valitsus investeeriks 1% oma SKTst langusega võitlemiseks, teeks seda intelligentselt ja teeks seda sotsiaalselt rohkema arvu ja paremate töökohtade nimel, hoolitsedes kõige haavatavamate gruppide eest, siis tekib neil tasuta lisaprotsent.
Seetõttu pean pöörduma palvega komisjoni, asepresidendi Wallströmi poole, paludes teil esitada üks lihtne stsenaarium, mis demonstreeriks, mis juhtuks, kui kõik meie suured valitsused teeksid seda, mida ma praegu ütlen, näidates, et neil kõigil oleks parem, mitte ainult töökohtade seisukohast, vaid see oleks parem ka riigieelarvele ning stabiilsuse ja kasvu paktile.
See on lihtne toiming.
Kui teil puuduvad vahendid, siis minul on need olemas.
Ma annaksin teile hea meelega nõu, kuidas seda teha.
(Aplaus)
<D>
Härra juhataja, mul on hea meel, et volinik on täna käsitlenud laialt kriisi sektoris, mis on sattunud raskesse olukorda diislikütuse kulude järsu tõusu tõttu.
Nagu äsja ütles Jeffrey Titford - ja ma väga harva nõustun temaga, kuid seekord ma teen seda -, on mõnedes kalapüügipiirkondades eelnenud suurele kütusekulu tõusule kvootide vähenemine ja kalahinna langus.
Olukord on nii halb, et mõned Ühendkuningriigi laevameeskonnad teenivad vähem kui 100 Briti naela nädalas ning see sunnib neid tööstusest lahkuma ajal, mil me vajame rohkem noori töötajaid tööstusesse.
Paljud kalalaevad, nagu kõik selles istungisaalis teavad, ei saa enam lubada endale mereleminekut.
Nad kaotavad raha iga tehtud reisi pealt.
Vihased kalurid blokeerivad sadamaid; streikivad veoautojuhid keelduvad kaupa vedamast: see tähendab, et kalaturg on häiritud aasta kõige produktiivsemal ajal.
Kuid ma saan julgustust sätetest ja ettepanekutest, mida avaldas volinik Borg täna pärastlõunal.
Need liikmesriigid, kes esitavad avaldused laevastiku kohandamise kavade jaoks või oma kalandussektori täieliku ümberstruktureerimise jaoks, saavad abi Euroopa Kalandusfondist ning see leevendab suuresti praegu kalandussektorit mõjutavat sügavat kriisi.
Mul on häbi, et Briti valitsus keeldub seda abi vastu võtmast, keeldudes kaasfinantseeritud abi taotlemast.
See on ennekuulmatu, et meie kalurid peavad tegelema püügiga samades vetes, püüdes samasid kalu kui meie naaberriikide kalurid, kes saavad seda abi.
See moonutab veelgi turgu.
Me peame toetama väiksema ja kütusesäästlikuma laevastiku loomist, mis vastaks paremini kalapüügivõimalustele.
Arvan, et komisjoni ettepanekud saavutavad selle.
<D>
Tekst, mille üle homme hääletatakse, kujutab endast selget sammu tagasi, mitte ainult komisjoni algse ettepanekuga seoses, vaid eelkõige seoses kogu kodanike õiguste, justiits- ja siseasjade komisjonis, mille liigema olen, tehtud tööga.
Meie, sotsialistid pooldame miinimumeeskirjade rakendamist riigis ebaseaduslikult viibivate kolmandate riikide kodanike tagasisaatmise osas, sest me pooldame vastutustundlikku ja inimlikku lähenemisviisi ebaseaduslikule sisserändele ja saame aru, et mõned ELi liikmesriigid rakendavad selles valdkonnas põhiõiguste austamise seisukohast vastuvõetamatuid poliitikaid.
Meil ei ole muud valikut, kui märkida, et kompromiss, mida toetavad konservatiivid ja suures osas ka liberaalid, ei too antud valdkonnas kaasa mingeid edusamme.
See ei kehti varjupaiga taotlejatele ega piiridel kinnipeetud inimestele.
Eelkõige annab see liikmesriikidele liiga suure tegevusulatuse põhiküsimustes nagu seda on alaealiste õigused ja kinnipidamise kestus.
Vastavalt tuleks kinnipidamisaega pikendada 18 kuuni.
Nagu paljud mu kolleegid keeldun ka mina toetamast selliste inimeste nii pikaks ajaks luku taha panemist, kelle ainsaks süüks on Euroopast parema elu otsimine.
Seepärast, kui Euroopa Parlamendi sotsialistide fraktsiooni ei toetata, hääletan ma oma südametunnistuse järgi ja selle teksti vastu.
<D>
Toetan täielikult eesistujariigi Ungari prioriteete nende Euroopat pooldava olemuse ja selle poolest, et nad on sarnased ELi kui terviku huvidega.
Mina esindan riiki, mis on järgmine eesistujariik, ning soovin teatavaks teha, et teeme eesistujariigi Ungariga tihedalt koostööd.
Hea koostöö aitab kaasa Poola, Küprose ja Taani eesistumisperioodide tõrgeteta jätkuvusele.
Mulle meeldis eriti Ungari avaldus, milles ta lubab arendada idapartnerlust ja Euroopa naabruspoliitikat.
Samuti soovin väljendada rahulolu selle üle, et ELi laienemine on eesistujariigi Ungari üks peamisi eesmärke.
Asjaolu, et Ungari ja Poola seisukoht ELi laienemise kohta on sarnane, peaks tagama selle teema jätkuvuse Poola eesistumisperioodi ajal.
Loodan, et mais toimuval idapartnerluse tippkohtumisel ei tehta üksnes kokkuvõtet selle kaks aastat kestnud projekti rakendamise kohta, vaid et see annab ka käegakatsutavaid tulemusi viisavaba reisimise, kaubanduse ja energia küsimuses.
Sarnaselt eesistujariigi Ungariga, usub ka Poola, et vabaduse ja õiguse valdkonna käsitlemine vajab ühist tegutsemisviisi, millega edendatakse isikuandmete kaitset, kodanikuõigusi ja ühiseid väärtusi kogu ELis.
Ühe prioriteedi raames nõutakse varude jätkusuutlikku kasutamist ning seega jätkatakse eelmiste eesistujariikide Hispaania ja Belgia eesmärkide elluviimist ning tuuakse esile komisjoni suuri jõupingutusi selles valdkonnas.
Oluline on, et kavandatud meetme raames võetaks arvesse liikmesriikide erinevaid tingimusi ja võimalusi.
<D>
(DE) Härra juhataja, pealtnägijad on teatanud peaaegu uskumatust kiiruspiirangu ületamisest, kuhu on kaasatud Euroopa Parlamendi peasekretär Harald Rømer ja mis toimus käesoleva aasta 14. novembril umbes kell 15 Luksemburgis registreeritud diplomaatilise korpuse sõidukiga, mis sõitis Euroopa Parlamendist Strasbourgi kesklinna suunas.
Auto rataste all litsuti laiaks varblased, kui mürinaga mööda Allée de la Robertsau'd kihutati, tuisates kiirusega üle 100 km/h mööda liiklusjärjekorras aeglaselt liikuvatest sõidukitest ning sundides jahmunud jalakäijaid oma ohutuse nimel üle vöötraja hüppama.
Seetõttu sooviksin ma härra Rømerilt mõned küsimused küsida: kas te sõitsite nimetatud ajal tõepoolest kõnealuses sõidukis?
Kes seda juhtis?
Millised juhised te juhile andsite või ei andnud?
Miks juhiti sõidukit nii hoolimatult ning miks ületati nii palju kiirust?
Kas teie arvates liikluseeskirjad teie puhul ei kehti?
Kas teie arvates ei peaks te Euroopa Parlamendi kõrgeima ametnikuna olema teistele eriliseks eeskujuks ning jääma liiklusseaduse piiresse?
Kas te kavatsete ka tulevikus nii käituda ning kas kõik liiklejad peaksid hirmuga teie eest ära jooksma?
<D>
raportöör. - (MT) Hoolimata siin parlamendis tuntavast külmast, tegeleb see teema riikidega, mis saavad uhked olla märksa soojemate temperatuuride üle, mis on hulga etem.
Need raportid koosnevad tegelikult lepingust, mis sätestab lühiajalise viisa nõudest loobumise Euroopa Liidu ja selle kodanike ning kuue teise riigi kodanike vahel - Mauritiuse Vabariigi, Seišelli Vabariigi, Barbadose, Saint Kittsi ja Nevise Föderatsiooni, Bahama ning Antigua ja Barbuda vahel.
See loobumine kehtib Euroopa Liidu kodanikele, kes nendesse riikidesse reisivad, ning vastupidi, ehk siis nende riikide kodanikele, kes Euroopa Liitu reisivad.
See kehtib maksimaalselt kolme kuu pikkusele riigis viibimisele kuuekuulise perioodi jooksul.
See loobumine katab kõik inimkategooriad ehk siis nii tavakodanikud kui eri põhjustel reisivad diplomaadid.
See kehtib eriti arvukatele turistidele, kes on Euroopa Liidu kodanikud ja lähevad nendesse kuude riiki puhkama, nii et nende jaoks teeme asjad tunduvalt lihtsamaks.
See leping aga välistab konkreetselt need, kes töö ja tasu eesmärgil reisivad.
Hõlmasime nendesse raportitesse sätte, mille kohaselt kõik need kolmandad riigid võivad selle lepingu peatada või lõpetada kõigi Euroopa Liidu riikide osas, selle asemel, et üksikud riigid välja jätta.
Seda tehti selleks, et tagada ühtlane mängumaa kõigile Euroopa Liidu kodanikele, ning lisaks sellele ka solidaarsusest.
Teisest küljest teeb Euroopa Liit sama, mis tähendab, et Euroopa Ühendus saab samuti kõigi liikmesriikide nimel lepingu peatada või lõpetada.
Euroopa Liit või igaüks neist riikidest saab kas terve lepingu või selle mõne osa peatada kas avaliku huvi, rahvusliku julgeoleku kaitse, rahvatervise kaitse või ebaseadusliku sisserände põhjusel või riigis viisakohustuse taaskehtestamise korral.
Eelkõige tahaksin selgitada, lugupeetud juhataja, et enne nende raportite üle komisjoni tasandil hääletamist palusime ning Euroopa Komisjon andis meile garantii, et tagatakse täielik vastastikkus.
See oli meie jaoks tähtis põhimõte; Need riigid tagavad täieliku vastastikkuse nende viisanõude kaotamisel, samal ajal, kui meie omakorda sama teeme.
Seega kaotaksime viisanõuded mõlematelt pooltelt.
See kokkulepe saavutati vajalikul moel ning näitab taas kord, kuidas Euroopa Liit suudab ühehäälselt rahvusvahelisel tasandil läbi rääkida ja näidata üles solidaarsust kõigi riikide suhtes.
Lõpetan, öeldes, et see näitab veel kord Euroopa Liidu võimet avada oma uksed terve maailma kodanikele.
<D>
fraktsiooni PSE nimel. - (RO) Ettepanek võtta vastu Euroopa Parlamendi ja nõukogu määrus, millega muudetakse määrust nr 11 veohindade ja veotingimustega seotud diskrimineerimise kohta, nõuab, et ühenduses maanteel, raudteel või veekogudel kaupade vedajad annaksid teavet tariifide, lepingute, veotingimuste ning vajalike dokumentide kohta.
Seega on veoettevõtjatel keelatud mis tahes diskrimineerimine erinevate tariifide rakendamise näol (juhul kui ühte ja sama kaupa transporditakse ühtedel ja samadel ühendusteedel), kuid diskrimineerimine oleneb vastavast päritolu- või sihtriigist.
See on väga tähtis määrus, kuid kuna see on kehtinud alates 1960. aastast, siis vajab see ajakohastamist.
Muudatuseelnõu lihtsustab olemasolevat õigusakti ning tagab kaupade veo suhtes kohaldatavate tingimuste suurema stabiilsuse.
Vastavalt komisjoni esitatud statistikale on tõsi, nagu volinik ütles, et määrus mõjutab või puudutab umbes 300 tuhande veoettevõtja tegevust ning see muudatus vähendab üleeuroopalisi halduskulutusi umbes 160 miljoni euro võrra aastas.
Euroopa Parlament kavatseb aastaks 2012 vähendada ettevõtete halduskoormust 25 % võrra.
Komisjoni poolt esitatud kõnealuse kahe määruse muudatusettepanek kuulub meetmete hulka, mis on loodud selle eesmärgi saavutamiseks.
Kuid on tõsi, et transpordikomisjoni teavitati kaasotsustamismenetluse käigus, mis on vastuolus asutamislepingu artikli 73 lõikega 3.
Seega võeti hr Costa kui raportööri poolt esitatud ettepanek vastu ühehäälselt.
<D>
(BG) Härra president, kolleegid, sild on ühenduse sümbol, mida on kujutatud igal pangatähel 50 eurost kuni 5 euroni.
Kuigi Euroopas on sild, mida kutsutakse Sõpruse sillaks, lahutab see ikkagi inimesi.
Tegu on ainsa sillaga Bulgaaria ja Rumeenia vahel mööda 350 km pikkust jõepiiri, mis viib üle Doonau jõe.
Silla ületamine mõlemas suunas maksab ligi 17 eurot.
Tasu on seadusevastane ning pidurdab äritegevust ja inimeste vaba liikumist.
See ei peegelda silla hooldamiseks tehtavaid tegelikke kulutusi.
2007. aastal koguti Bulgaaria poolel tulu 12 miljoni euro väärtuses, kuid ainult 17 000 eurot investeeriti silla hooldusesse.
Ma olen veendunud, et pärast asjaolust teavitamist otsustab Euroopa Kohus kõnealuse tasu ära keelata.
Kuid miks peaksid Ruse ja Giurgiu elanikud nii kaua ootama?
Ma pöördun Bulgaaria ja Rumeenia võimuorganite poole palvega elanike ootustele vastu tulla ning loobuda tasu võtmisest Ruse ja Giurgiu vahelise silla ületamise eest.
Lisaks pöördun komisjoni poole palvega aidata kaasa kõnealuse pakilise probleemi lahendamisele.
<D>
Proua juhataja, täna on meil arutelu ELi ja Hiina tippkohtumise teemal, mis toimus 10 päeva tagasi, ja ELi ja Hiina inimõiguste dialoogi 24. vooru teemal, mis toimus kahe kuu eest.
Eriti täna lubage mul alustada teisest.
Inimõiguste ja põhivabaduste austamine on ELi ja tema poliitikate keskne põhimõte ja midagi, millest me kõik väga hoolime ja toetame.
Aga olen üks neist, kes usuvad, et EL peaks inimõiguste edendamisel järgima tulemustele orienteeritud lähenemist, mitte niivõrd lihtsalt põhimõtetele tuginevat ja kõige olulisem, peame aktsepteerima, et paranemine toimub ainult järk-järgult.
See ei tähenda, et EL peaks kõhklema kriitika kuuldavale toomisel ja oma jõu kasutamisel demokraatlike reformide taganttõukamiseks.
Olen ka üks nendest, kes hoolivad kõrgetasemelisest tooteohutusest, mis puudutab 550 miljonit Euroopa kodanikku; kes hoolib kaubanduse tasakaalustamatusest, tõhusast turulepääsust, intellektuaalomandi õigustest ja rahvusvahelisest konkurentsipoliitikast, mis mõjutab tuhandeid Euroopa ettevõtteid ja miljoneid Euroopa töötajaid; kes hoolib koostööst keskkonnakaitse alal, rahvusvahelise keskkonnajuhtimise ja kliimamuutuste alal, mis puudutavad kogu maailma elanikke.
Kuna me kõigest eeltoodust hoolime, toetame tugevalt komisjoni ja nõukogu ja eesistujariiki, kui nad jätkuvalt tegelevad, läbi räägivad ja rõhutavad korrapärases dialoogis Hiina poolega kõiki neid küsimusi.
Juba ELi ja Hiina viimase tippkohtumise 18-leheküljelise ühisavalduse lugemisest piisab, et mõista ELi ja Hiina koostöö keerukust, tundlikkust ja tähtsust ..
(Juhataja katkestas kõneleja)
<D>
fraktsiooni PSE nimel. - (PL) Hr juhataja, aastagi pole veel möödunud ja see on juba kolmas kord, kui arutame olukorda Birmas.
Jälle kutsume me selle riigi valitsust üles austama inimõigusi ja põhilisi humanitaarnorme vangide kohtlemisel.
Me osutame ebaõiglusele, teeme üleskutseid, esitame nõudmisi, kaebame olukorra üle, rakendame sanktsioone ja veel kord mõistame hukka režiimi Birmas.
See režiim omakorda näitab üles hämmastavat immuunsust rahvusvahelise üldsuse survele, ignoreerib üleskutseid, ei võta nende suhtes lihtsalt midagi ette.
Sel põhjusel räägin ma Birmast kerge piinlikkusega.
Ma näen tänini meie võimetust, mitte vaid meie, see tähendab Euroopa Parlamendi ja Euroopa Liidu oma, vaid kõigi täiskogude võimetust, kaasa arvatud ÜRO.
Sel põhjusel arvan ma, et sõnade aeg on läbi.
Me peaksime esitama tungivaid nõudmisi diplomaatilise surve avaldamiseks, et läbi Euroopa Liidu Nõukogu ja liikmesriikide diplomaatiliste kanalite oleks režiim sunnitud õigesti tegutsema.
Ma teeksin ettepaneku võtta vastu resolutsiooni punktid 7 ja 10, milles kutsutakse üles rahvusliku leppimise protsessile riigis.
<D>
raportöör. - (RO) Lissaboni lepingu jõustumisega 1. detsembril 2009. aastal laiendati tingimusi, mille puhul on rahvusvahelise lepingu sõlmimiseks nõutav Euroopa Parlamendi nõusolek.
Lennunduslepingud kuuluvad nüüd nimetatud kategooriasse, kuna nad hõlmavad valdkonda, mille suhtes kohaldatakse seadusandlikku tavamenetlust.
Enne praegu kehtivat lepingut oli lennundus 19 ELi liikmesriigi kahepoolsete lepingute subjekt.
Ma viitan siinkohal Euroopa Liidu ja Kanada vahelistele lepingutele.
Paljud nimetatud lepingutest olid kitsendavad ega pakkunud vastavatele turgudele täielikku juurdepääsu.
Euroopa Kohus tegi 2002. aasta novembris otsuse, mille kohaselt ei ole nende kahepoolsete lepingute teatavad sätted kooskõlas ühenduse õigusega.
Läbirääkimisvolitus anti eesmärgiga luua ELi ja Kanada vaheline avatud lennunduspiirkond.
See looks lennutranspordi ühtse turu, kus investeeringute tegemist ning Euroopa ja Kanada lennuettevõtjate teenuste pakkumist ei takistaks piirangud - seda ka mõlema poole siseturul.
ELi ja Kanada lennutranspordileping parafeeriti 30. novembril 2008. aastal, kiideti heaks ELi ja Kanada tippkohtumisel 6. mail 2009. aastal ja allkirjastati 17.-18. detsembril 2009. aastal.
Milline on lepingu sisu?
Leping sisaldab järkjärgulist liiklusõiguste ja investeerimisvõimaluste andmist ning kaugeleulatuvat koostööd mitmes küsimuses, mis hõlmavad ohutust, julgestust, sotsiaalküsimusi, tarbijahuve, keskkonda, lennuliikluse korraldamist, riigiabi ja konkurentsi.
Kõik ELi lennuettevõtjad võivad teostada Kanadasse otselende ükskõik kust Euroopas.
Lepinguga kõrvaldatakse Kanada ja ELi vahel kõik liinide, hindade ja iganädalaste lendude arvu piirangud.
Lennuettevõtjatel on võimalik osaleda kaubanduskokkulepetes, nagu koodijagamise kokkulepped, mis on olulised rohkeid sihtkohti teenindavate lennuettevõtjate jaoks, ning kehtestada oma hinnad kooskõlas konkurentsiõigusega.
Kokkulepe sisaldab sätteid turu järkjärgulise avamise kohta.
Esimene etapp kehtib siis, kui lennuettevõtjate välisomanduse piiriks on 25%, nii nagu see oli lepingu üle peetud läbirääkimiste lõppedes.
Teine etapp algab niipea, kui Kanada on astunud vajalikke samme, mis võimaldavad Euroopa investoritel omada kuni 49% Kanada lennuettevõtjate aktsiakapitalist.
Kolmas etapp algab siis, kui mõlemad pooled võimaldavad investoritel luua ja kontrollida teineteise turgudel uusi lennuettevõtjaid.
Neljas etapp on viimane samm, mis annab täieliku õiguse teostada lende mõlema turu vahel, mõlema turu piires ja neist väljaspool, sealhulgas teise poole territooriumil asuvate punktide vahel.
Viitan siinkohal kabotaažile.
Tahaksin raporti kohta paar märkust teha.
Kui turule juurdepääsu küsimuses on leping kaugeleulatuvam kui USAga sõlmitud leping, siis sotsiaalse mõõtme olulisuse tunnustamisel ei ole leping nii selge.
On tähtis, et komisjon kasutaks lepingut ja eelkõige võimalust pöörduda ühiskomitee poole selleks, et ergutada vastavusseviimist asjakohaste sotsiaalõiguse rahvusvaheliste aktidega, eelkõige Rahvusvahelise Tööorganisatsiooni peamistes konventsioonides sätestatud tööstandarditega.
Arvestades, et ühiskomiteele on antud oluline roll, seda ka sellistes poliitiliselt tundlikes küsimustes nagu keskkonnakaitse- ja tööstandardid, peab komisjon tagama komitee töö küsimuses Euroopa Parlamendi täieliku teavitamise ja temaga konsulteerimise kooskõlas Euroopa Parlamendi ja Euroopa Komisjoni suhete raamkokkuleppega.
<D>
(EL) Härra juhataja, antud linnaliikluse raport moodustab olulise osa elujõulisest liikumisest Euroopas ja olulise osa strateegiast, millega soovitakse saavutada jätksuutlikku kasvu ja Lissaboni eesmärke.
Väljakutseks on uuenduslike tegevuste vastuvõtmine ja õiguslike meetmete kasutuselevõtt, mis parandavad märkimisväärselt linnades elavate kodanike elukvaliteeti.
Tõsiasi on see, et Euroopa kodanike igapäevane elu on reisimisest, ummikutest, saastatusest, mürast ja keskkonna halvenemisest tekkinud stressi tõttu muutunud märkimisväärselt keerulisemaks.
Seetõttu on vaja leida tasakaal kahe aspekti vahel, millest üks on ambitsioonid, et arendada ühist transpordipoliitikat õigusena liikuvusele ja olulise osana majanduskasvust, teine aga integreeritud lähenemine, mis vähendab liiklusummikuid ja aitab drastiliselt kaasa kliimamuutusega võitlemisele.
Lühidalt, midagi, mis aitab kaasa humaansemale elule.
Peame välja töötama kombineeritud transpordi nii kiiresti kui võimalik ja teavitama kodanikke kõikidest linnatranspordivõrkudest, et neil oleks võimalus valida.
Ka mina õnnitlen raportööri tema väga hea ja sisuka raporti eest ja palun Euroopa Komisjonil mitte raisata tegevuskava ettevalmistamisel aega ega jõupingutusi.
<D>
kirjalikult. - (PT) Paistab, et Euroopa Parlament on põhiõiguste harta kiitnud heaks (?) teist korda pärast 7 aasta tagust esimest korda.
Me peaksime tähele panema, et põhiõiguste harta koostati eesmärgi täitmiseks kokku kutsutud niinimetatud konvendi poolt, kus jõuti konsensusele põhinedes madalaimal ühisel nimetajal ja jõudude surve all, kes pooldasid kõige äärmuslikumaid seisukohti, kelleks oli nimelt Tony Blairi juhitud Suurbritannia töölispartei.
Selle menetluse tulemus on põhiõiguste harta, mis on sotsiaalsete õiguste vallas palju nõrgem kui näiteks Portugali Vabariigi põhiseadus või Euroopa sotsiaalharta, mille Portugal on ratifitseerinud.
Näiteks on Portugali Vabariigi põhiseaduses (artikkel 58) ja Euroopa sotsiaalhartas (artikkel 1) selgelt ja üheselt sätestatud õiguse töötada kaitsmine põhiõiguste hartas kohandatud ja kaasajastatud ning muutunud "õiguseks teha tööd”.
Nagu on näha "selgitustest, mis valmistati ette harta eelnõu koostanud konvendi presiidiumi järelevalve all ning mida uuendati Euroopa Konvendi presiidiumi vastutusel”, mis koostas "Euroopa põhiseaduse”, on ka muid näiteid.
Need "selgitused” on põhiõiguste harta sisu tõlgendamise aluseks, kuid ei kaasne peaaegu kunagi sellega.
Ma imestan, miks küll?
<D>
Austatud juhataja, totalitaarsete režiimide kuritegude üle arutlemisel pühendatakse palju aega ohvritele, aga üllatavalt vähe räägitakse neist, kes ohverdasid oma elu natsismi ja kommunismi vastu võitlemisel.
Tahaksin taas kord meelde tuletada meest, kellest peaks saama totalitaristide vastase vankumatu vastupanu sümbol - selleks on ratsaväekapten Witold Pilecki.
Ta läks vabatahtlikult Auschwitzi koonduslaagrisse, et korraldada vastupanuliikumine ja koguda teavet massimõrvade kohta.
Tal õnnestus põgeneda, et surra mitmed aastad hiljem nõukogude mõrtsukate korraldusel talle kuklasse lastud kuuli läbi.
Seepärast kutsun jällegi üles määrama tema hukkamispäev - 25. mai - rahvusvaheliseks totalitarismi vastase võitluse kangelaste päevaks, sest paljud inimesed, keda me ei tea ja kes kaotasid nagu Pileckigi oma elu põhiõiguste ja -vabaduste eest võitlemisel, väärivad meelespidamist.
Tahaksin teha veel ühe märkuse.
Eile tähistasime parlamendis Euroopa kodutehtud jäätise päeva.
Kordan, me tähistasime Euroopa kodutehtud jäätise päeva.
Seepärast ma ei mõista, miks ei võiks 25. mai olla päev, mil mälestame totalitarismi vastase võitluse kangelasi.
<D>
Käesoleva ettepanekuga tahetakse lihtsustada ettevõtluskeskkonda ja eriti nõudeid mikroettevõtete finantsteabe esitamise kohta, et tugevdada nende konkurentsi- ja kasvuvõimet.
Sellega seoses avaldan ma heameelt raportis väljapakutud muudatuste üle mikroettevõtete halduskoormuse vähendamise kohta, sest usun, et need kujutavad endast olulisi meetmeid Euroopa majanduse stimuleerimiseks ja kriisiga toimetulekuks.
Seda sellepärast, et mikroettevõtete tegevus piirdub kohaliku või piirkondliku turuga ning aastaaruande koostamine on nende jaoks liigne ja keeruline ettevõtmine.
Ma ei toeta aga mõtet vabastada mikroettevõtted kohustusest esitada raamatupidamise aastaaruanne.
Selle otsuse peaks võtma vastu iga liikmesriik, sest see võib avaldada otsest mõju pettuse ja maksudest kõrvalehoidmise ning majandus- ja finantskuritegude vastu võitlemisele ning osanike ja võlausaldajate kaitsele.
Seetõttu tuleks minu arvates otsida tasakaalustatud lahendusi nimetatud meetme kohaldamiseks, selle asemel, et sätestada konkreetne kohustus säilitada aruandlus ettevõtte äritehingute ja finantsolukorra kohta.
Seepärast hääletasin ma teatavate kõhklustega selle raporti poolt.
<D>
kirjalikult. - (SV) Lissaboni leping, mis on 96% ulatuses samane konstitutsioonilise lepingu eelnõuga, lükati Iirimaa referendumil tagasi.
Enne seda oli konstitutsioonilise lepingu eelnõu tagasi lükatud Prantsusmaal ja Madalmaades.
Selle parlamendi enamus keeldub oma poliitilisi kaotusi tunnistamast.
See on pöörane kuritöö demokraatlike põhimõtete vastu ning sama pöörane näide võimu ülbusest, mis iseloomustab koostööd Euroopa Liidus.
Härra Broki raport ülistab konventsiooni, mis sünnitas konstitutsioonilise lepingu eelnõu.
Seda konventsiooni kritiseeriti kõvasti selle eest, et see oli täiesti ebademokraatlik ja et ülaltpoolt hoidis seda kontrolli all selle esimees Giscard d'Estaing.
Minu arvates oleks härra Broki raport pidanud jõudma järeldusele, et senikaua, kui esindava demokraatia poliitilised arutelud keskenduvad riikide parlamentide valimistele, peaksid riikide parlamendid olema need, kes on kõrgeimad otsuseid langetavad organid Euroopa Liidus - ja mitte Euroopa Parlament.
Ma hääletasin selle raporti vastu.
<D>
(RO) Ma lükkan ümber oma kolleegide Csaba Sógori ja László Tőkési Rumeenia-vastased süüdistused.
Rumeenia on Euroopa Liidu, NATO, Euroopa Nõukogu, Euroopa Julgeoleku- ja Koostööorganisatsiooni liige; ta austab Euroopa normide kohaselt inimõigusi ja rahvusvähemuse hulka kuuluvate isikute õigusi.
Rumeenias kohaldatakse asjaomaste rahvusvaheliste lepingute iga sätet ja mõtet.
Ungari keelt kasutatakse haldusõiguse järgi igas piirkonnas ja maakonnas, kus ungari vähemus moodustab rohkem kui 20% elanikkonnast.
See on niimoodi de facto ja de jure.
Rumeenias on ungarlastel väga palju võimalusi õppida oma emakeeles: lasteaias, algkoolis, põhikoolis, kutsehariduskeskustes ning kõrgkoolides nii magistri- kui ka doktoriõppes.
Piirkondades, kus etnilised ungarlased elavad koos rumeenlastega, jälgitakse hoolega, et koolides oleksid harud, kus kõikide ungari päritolu laste õppekeel oleks ungari keel.
Ja juhuks, kui mu kolleegid peaksid olema millegipärast unustanud, on Cluj-Napocas asuvas Babeş-Bolyai ülikoolis kolm osakonda, kus on võimalik õppida rumeenia, ungari või saksa keeles, lisaks on seal väga hästi arenenud juudi õpingute programm ning eraldi on ette nähtud kohad romidele.
<D>
fraktsiooni IND/DEM nimel. - Hr president, see, millega Euroopa Parlament siin täna tegeleb - ma pean silmas seda arutelu ja sellele järgnevat hääletust -, ei ole midagi vähemat kui ulatuslik tüssamine.
Esitatud on hulgaliselt valesid, sest te ei soovi, et Euroopa rahvastele võimaldataks referendumid, mida te neile lubasite.
See kujutab endast poliitilise eliidi tahte pealesurumist kodanikele.
Me kõik teame tõde - Lissaboni leping on sama, mis Euroopa Liidu põhiseaduse leping: täpselt sama arvu pädevuste ja täpselt sama arvu veto õigusest loobumistega.
See on põhimõtteliselt identne igas osas ja see on põhiseaduse leping, sest annab Euroopa Liidule täieliku juriidilise isiku staatuse ja mis veelgi hullem, annab võimaluse lepingut ELil ise tulevikus muuta, ilma et peaks enam pöörduma valitsustevaheliste konverentside poole.
See annab ELile võime õigusaktidega reguleerida sõna otseses mõttes meie elu iga üksikut aspekti.
Mulle on küll öeldud, et ma ei peaks muretsema, sest lipust ja hümnist on loobutud.
No aga tõmbame siis uue lipu vardasse!
Meie ees on imeline suur lipp.
See on jaburdus.
See kõik on vaid osa valest.
Tõsi on see, et te olete liiga arad, viimaks läbi referendumit.
Te ei taha kuulda rahva häält ning otsite nüüd väljapääsu totalitaarsete vahendite hulgast, et kõnealune leping läbi suruda.
Me kuulsime, kuidas hr Cohn-Bendit ütles, et sellele lepingule vastuseisjad on vaimselt haiged.
Me kuulsime, kuidas hr Schulz ütles, et need meist, kes on vastu selle projekti puhtale ebaaususele, käituvad nagu natsid 1930. aastail.
Mina aga arvan, et korralikud Euroopa kodanikud suudavad ka ise välja mõelda, kes on äärmuslased ja kes mitte.
Pean ütlema, et soovin nii iirlastele kui ka neile, kes usuvad demokraatiasse, järgmistel kuudel edu.
Ma loodan, et nad ütlevad ühe kõlava "ei" ning et lisaks teie, poliitikute häälele võetakse kuulda ka Euroopa rahvaste häält.
Te võite ju täna loorberitel puhata, kuid põlgus teie suhtes on kasvamas.
<D>
kirjalikult. - (PT) Finantskriis on halvanud krediidi; see on mõjutanud ettevõtteid ja perekondi; ning nõudlus on püstloodis langenud, mis on toonud kaasa hävitavad tagajärjed majanduskasvule ja tööhõivele.
Selline olukord õigustab erandlikke meetmeid, eriti selliste strateegiliste sektorite puhul, nagu autotootmine, mis moodustab 6% töökohtadest.
Kõigest hoolimata tugineb peaaegu terve Euroopa majanduse taastamise kava, mille puhul mul on au olla Euroopa Parlamendis raportöör, täielikult riiklikele algatustele.
Kuidas saaks komisjon tegelikkuses tagada, et ta on valmis kontrollima kooskõlastamist ja seda, et riigid ei alusta toetusmeetmete sõda?
Millised mehhanismid on olemas selleks, et tagada töökohad riikides, milles ei ole finantsstruktuuri, et tagada nende jaoks väga olulised töökohad?
Mõnede riikide jaoks võib olla tekstiili- või elektroonikatööstus sama tähtis kui autotootmine.
Millist tegevust võime oodata?
Kas komisjon on tähelepanelikum seoses Euroopa tööstuse rolliga Euroopa ellujäämisel?
Esinevad piirangud selle suhtes, mida saab eeldada Euroopa Investeerimispangalt.
Kas meil tekib eelarve, mis on võrdne Euroopa ees seisvate väljakutsetega?
<D>
kirjalikult. - (DE) Ühes raportis esitatud muudatusettepanekutes püütakse tagada Euroopa Parlamendi toetus Euroopa miinimumpalkadele.
Minu arvates on kõnealune lähenemisviis põhiliselt vale.
Üksikutel piirkondlikel tööturgudel kehtivad tingimused ja parameetrid on nii erinevad, et Euroopa lähenemisviis ei võimaldaks meil suurendada kodanike jõukust, selle asemel süvendaksime vaesust, töötust ja mustalt töötamist.
Kutsutakse üles ka kehtestama miinimumpalgaks mitte vähem kui 50-60% riigi keskmisest palgast.
Millises Euroopa riigis on nii kõrge miinimumpalk?
Enne niisuguse muudatusettepaneku esitamist aruteluks peaksid selle algatajad vähemalt püüdma vaadata Euroopa tegelikkust.
Püütakse võidelda Euroopa palkade kujundamise poliitika eest, mis suurendaks olemasolevaid miinimumpalku keskmiselt 20%.
See on silmnähtav populism!
Ma loodan, et parlamendi suur enamus surub need ohtlikult utoopilised ideed maha, mis vähendaksid vaevalt töötust ja vaesust ning seaksid ohtu Euroopa majanduse konkurentsivõime.
<D>
(NL) Austatud juhataja, kõikvõimalike tagajärjetute maksude ja tasude asemel teeb komisjon ettepaneku käesoleva turupõhise vahendi kohta - ma toetan seda valikut kogu südamest.
See on keskkonnaalaselt toimiv, majanduslikult tõhus ja ülimalt sobiv laiemaks kohaldamiseks; vähemalt võib ta potentsiaalselt seda kõike olla.
Juba päris varakult sai selgeks, et arvamused parlamendis lahknevad mõnevõrra.
Keskkonna-, rahvatervise- ja toiduohutuse komisjon jõudis täpselt vastupidisele seisukohale kui transpordi- ja turismikomisjon.
Minu kolleeg härra Krahmer on juba öelnud kõik, mis selle kohta on vaja öelda.
Nüüd on koostatud kompromissmuudatusettepanekud ja homne hääletus näitab, kas emotsioonid jäävad peale või mitte.
Kliimaküsimused on kuum teema ja roheline hääletamine on äärmiselt seksikas.
Selles pole iseenesest midagi väga valet, kuid minu nägemuse kohaselt ei saa Euroopa lennunduse ja sellega seotud tööhõive pigistamine olla eesmärgiks.
Ma pean seda kahjustavaks, kui püütakse tehislikult kärpida ühte konkreetset transpordiliiki - antud juhul lennundust - teise transpordiliigi kasuks.
Kõik annab tunnistust sellest, et nõudlus kiire transpordi järele ületab pakkumist.
Me vajame kõiki transpordiliike; me tõesti ei saa hakkama ainult trammide ja bussidega.
Eesmärgiks oli luua mudel, mis oleks võimalikult toimiv ja mida saaks kogu maailmas laiendada ja/või kopeerida - ning jah, kui me tõesti tahame keskkonnaalast tõhusust, on viimane eluliselt tähtis.
Kui mitte, siis jäävad meie jõupingutused vaid piisaks sõnade meres ja seda tahaksin ma vältida.
Härra Rack väljendus väga asjakohaselt, kui ta just ennist ütles, et tõhususe jaoks peame me veenma ülejäänud maailma, kuna ainult siis on meie tegevusest mingit kasu.
<D>
Euroopa majandusele avaldavad mõju üleilmse finantskriisi tagajärjed; meil on tegemist viimase 60 aasta suurima ja rängima majanduslangusega.
See kriis on Euroopale tohutu proovikivi.
See mõjutab ettevõtteid ning samas ka tavainimesi ja terveid peresid.
Paljud elavad hirmus, eriti töö kaotamise hirmus, ja ootavad, et Euroopa Liit nad päästaks.
Euroopa ei saa olla üksnes 27 riigi huvide summa.
Euroopa peab põhinema solidaarsusel ning liikmesriikide ja piirkondade valmisolekul rakendada oma programmilised eesmärgid võimalikult kiiresti.
Majanduskriisi ajal peaks olema selge, et meil tuleb keskenduda Lissaboni eesmärkidele, eriti tööhõive valdkonnas.
Ühtekuuluvuspoliitikaga seoses on nähtud ette rahalised vahendid, mida tuleb kriisi ajal jõuliselt ja paindlikult rakendada.
Euroopa Liidu ühtekuuluvuspoliitika raames aastateks 2007-2013 ette nähtud rahalised vahendid võivad märkimisväärselt kaasa aidata sellele, et saavutataks majanduskasvu ja tööhõivet käsitleva, Euroopa Liidu uuendatud Lissaboni strateegia eesmärgid, mis hõlmavad tavakodanikke, ettevõtteid, infrastruktuuri, energiat, teadusuuringuid ja uuenduslikkust.
Me peame suurendama kooskõlastatust ning loobuma protektsionismist ja igasugusest demagoogiast.
Me peame taastama rahavood ja kapitalisiirded.
Olen veendunud, et investeeringud innovatsiooni, uutesse tehnoloogiatesse ja keskkonnahoidlikesse uuendustesse toovad uusi võimalusi, mis on vajalikud praegusele finantskriisile tõhusa lahenduse leidmiseks.
Meil tuleb kõrvaldada kõik tõkked ja luua tõeline taastuvenergia siseturg.
<D>
Proua juhataja, volinik, tänan teid teie vastuse eest.
Olen samuti transpordi- ja turismikomisjoni liige ning arvan, et on väga oluline, et see küsimus meil nüüd päevakorras on.
Tegelikult on härra Simpson selle meile juba esitanud.
Praeguse seisuga on tarbijakaitses vajakajäämisi seoses lennureisijatega.
Need vajakajäämised on seotud lennuettevõtjate maksujõuetusega, nagu juba räägiti.
Minu arvates on äärmiselt oluline tarbijate õigusi kaitsta ja seda me teemegi.
Püüame tarbijaid kaitsta nii palju kui võimalik.
Tahaksin meie fraktsiooni vaatepunktist nimetada üht aspekti, mis praeguseni pole erilist rolli mänginud, kuid mis minu arvates on samuti tähtis tähelepanek.
Muidugi me tahame, et tarbijate õigused oleksid kaitstud, kuid me tahame ka, et tarbijad saaksid valida.
Mõeldes, mismoodi saaksime vajakajäämised kõrvaldada, võib väga vabalt juhtuda, et teie poolt komisjonis koostatud ettepaneku tulemus on ülereguleerimine, mis võib seejärel takistama hakata innovatsiooni, kui asi selles valdkonnas pakutavate võimalusteni jõuab.
Tarbijakaitseseadus tähendab muidugi ka seda, et peaks saama näiteks valida mitmesuguste lennuettevõtjate eri pakkumiste vahel.
Näiteks on praegu suundumus pakkuda mõningaid väga odavaid lende kindla hinnaga piletite asemel ning tarbijatele meeldib see väga.
Palun ärge minust valesti aru saage; ma ei taha tarbijate õigusi mingil moel vähendada.
Ka nende õiguste kaitse on minu jaoks väga oluline ning meil on selleks tarvis asjakohaseid instrumente.
Peaksime siiski kaaluma perspektiive, millega meil tuleb arvestada tagamaks, et lennureiside puhul jääks tõepoolest alles suurel hulgal valikuvõimalusi ning et ka uued võimalused saaksid turule tulla, aga et tarbijad oleksid igal juhul kaitstud ning ei satuks igasugustesse finantsprobleemidesse, kui lennuettevõtja peaks tegelikult pankrotti minema.
Selles suhtes on mul hea meel kuulda teid ütlemas, et tegelete lahenduse leidmisega.
Muidugi on õige mõte, et võiks olla ka üks toetusfond.
Ootan huviga arutelu komisjonis, mis võib ehk isegi juba sel aastal toimuda.
<D>
(RO) Olukord Moldova Vabariigis on nüüd selge.
Meil on kommunistlik partei, mis käitub täpselt samamoodi, nagu nõukogude stiilis kommunistlikud parteid, mis 20. sajandil orjastasid pool Euroopat.
Meil on demokraatiast innustunud opositsioon, mis võitleb Moldova Vabariigi liitmise eest Euroopa väärtustega.
Resolutsioon, mille üle me täna hääletasime, saadab Chisinãusse võimsa poliitilise signaali, kuid seda signaali tuleb komisjoni ja nõukogu erimeetmega selgelt toetada.
Sellepärast kutsun ma Euroopa Komisjoni üles tegema aktiivset koostööd Chisinãu demokraatliku opositsiooniga, et leida tõhusaid moodusi demokraatliku teadlikkuse tugevdamiseks Moldova Vabariigis.
Kõige tõhusam moodus seda teha on minu arvates ühenduses viisanõude kaotamine Moldova Vabariigi kodanikele.
Tahaksin nõukogule selgelt öelda, et me ei peaks looma mingeid illusioone.
Moldova Vabariigi demokraatlikuks muutmise võti asub ikka alles Moskvas.
Euroopa Liit peab võtma meetmeid sellise mõju vähendamiseks.
Tegelikult näitab ajalugu meile, et need meetmed peavad olema jõulised.
Moldova kodanikud ootavad Euroopa Liidult täpselt sama, mida Ida-Euroopa kodanikud ootasid enne 1989. aastat Läänelt.
<D>
(DE) Härra juhataja, millal on kodanikel vaja Euroopa solidaarsust?
Millal on liikmesriikidel vaja Euroopa Liidu solidaarsust?
Eeskätt loomulikult katastroofide korral.
Täpselt sellesama küsimuse esitasin sel kevadel seoses hääletusega ühtekuuluvuspoliitika neljanda aruande üle.
Härra juhataja, täna on meil arutamisel solidaarsusfondi määruse läbivaatamine, et kaitsta end paremini tulevaste katsumuste eest ning anda kiiret ja tõhusat abi.
Komisjon ja Euroopa Parlament on vastavalt oma resolutsioonidele ühel meelel õigusloomealase algatuse eesmärgi osas.
Selle aasta juulis esitasin nõukogule küsimuse selle menetluse käigu kohta.
Nõukogu vastas mulle, et erinevalt Euroopa Parlamendist ei näe ta praegu mingit vajadust algatuse järele.
Võttes arvesse, et endine Prantsusmaa volinik ja minister on rõhutanud oma aruandes määruse läbivaatamise vajadust, leian nõukogu suhtumise olevat mõistetamatu.
Seetõttu ei saakski ma tahta paremat regionaalarengukomisjoni esimeest kui härra Galeote, kes ei ole valmis nõustuma parlamendi otsuste eiramisega.
Ma tahaksin teda selle eest eriliselt tänada.
Kutsun eesistujariiki Prantsusmaad üles muutma kiiremas korras oma suhtumist Euroopa kodanikesse.
<D>
(HU) Tänan, härra juhataja.
Volinik, daamid ja härrad.
Kahjuks ei toonud suhkruturu ümberkorraldused kaasa neid tulemusi, mida olime lootnud.
Ümberkorralduskavasse muudatuste tegemisel tuleb arvesse võtta, et mõned liikmesriigid on oma kvooti juba oluliselt vähendanud.
Ungari on loobunud 27%-st oma kvoodist, kuna kogu Euroopa keskmine on kõigest 10,5%.
Seetõttu olen ma lõplike kvoodivähenduste määramisel selle poolt, et võetaks arvesse iga liikmesriigi tootmismahtu.
Oleks sobimatu ette näha sama vähendusmäär kõigile Euroopa Liidu liikmesriikidele, samas kui iga riigi puhul on tootmisnäitajad erinevad.
Peale selle ei tohiks ümberkorralduskava muudatustel olla negatiivset mõju liikmesriikidele, kes on juba rakendanud tavalisest suuremat kvoodi vähendamist.
Sel põhjusel olen ma vastu peedi ja isoglükoosi kvootide ühisele arvestusele, kui arvutatakse vähendatud kvoodi suhet esialgsest kvoodist.
Samas tuleks tagada ümberkorraldusabi maksimumsumma juhtudel, mil rajatised pole demonteeritud, vaid on ümber tehtud alternatiivseks kasutamiseks, näiteks biomassi või bioetanooli tootmiseks.
Tänan teid tähelepanu eest.
<D>
Härra juhataja, veeressursside, vee ökosüsteemide ja joogivee kaitsmine on üks looduskaitse põhiküsimusi.
Selleks, et sellele väärtuslikule ressursile tõhus kaitse tagada, on tarvis kooskõlastatud tegevust ELi tasandil.
Kolm peamist veetarbimise valdkonnas Euroopa ees seisvat probleemi on: kokkuhoidlik, jätkusuutlik ja tõhus tarbimine.
Kliimamuutus ei ole ainus Euroopat ähvardav probleem.
Vaatamata suurenenud vee nõudlusele, maadleme endiselt vee ülemäärase, saamatu ja ebatõhusa tarbimisega, mis kasvab peaaegu poole kiiremini kui maailma rahvastik.
Ainult Euroopas raisatakse ebatõhusa majandamise tõttu vähemalt 20% ressurssidest.
Seepärast tuleb tavapärasele veevarustuse suurendamisele eelistada nõudluse reguleerimise vahendeid.
Veevarustuse reguleerimise vahendeid tuleb kaaluda üksnes siis, kui ülemäärase veehalduse, nõudluse parema kontrolli ja teavitamistegevusega seotud võimalused on ammendatud.
Ka piirkondlik koostöö ning struktuurifondide kasutamine võivad mängida üpris märkimisväärset rolli.
<D>
fraktsiooni PSE nimel. - (DE) Austatud juhataja, nõukogu eesistuja, volinik, eelmisel nädalal oli mul koos delegatsiooniga võimalus viibida mitte ainult Thbilisis vaid ka Abhaasias ning Gali provintsi okupeeritud osas.
Eriti puudutasid mind kaks asja: esiteks sealsete inimeste saatus, kes on sunnitud põgenema ja kellest vaid vähestel on õnnestunud oma põldude harimiseks tagasi pöörduda ning kellel on enesest mõistetavalt raske üle ootamatult nende enda maale veetud piiri oma kaupu müüa.
Samuti tekitas mulle muret ilmselt üsna ebakompetentne de facto valitsuse esindaja, kellega me vestlesime.
Volinik, ma kardan, et selle tulemusena - te konkreetselt mainisite seda - annab Venemaa Abhaasia rahvale väga väikese võimaluse või tõenäosuse rahuplaani sõlmimiseks.
Meie poolehoid kuulub seetõttu loomulikult Gruusiale, väiksele riigile, mis on väga suure naabri surve all.
Siiski ma usun, et mõlemad pooled peavad rakendama vaoshoitust, eriti praegu ja seetõttu ma toetan nõukogu ja komisjoni avaldusi.
Teine põhjus, miks ma nii teen, peitub selles, et Gruusia asepeaministri poolt meie komisjonile eile avaldatu ning viis, kuidas ta seda tegi, oli üpris ebarahuldav, kuivõrd sellel oli sõda ihkav maik, mida peaks praeguses kriitilises faasis vältima.
Valimised on kohe saabumas ning mõningaid asju selle juures, sealhulgas valimiste juhtimist, kasutatakse muidugi ära.
Venemaa on langemas just sellesse lõksu ning toetab kaudselt ja teadmatult neid jõude Gruusias, mis võivad soovida kasutada konflikti ära oma poliitiliste eesmärkide tarbeks.
Lubage mul korrata: me toetame täielikult Gruusiat ja selle püüdlusi iseseisvuse ja terviklikkuse suunas - selles osas puudub arutelu ruum.
Samuti me loodame, et saabuvad valimised viiakse ka tegelikkuses läbi vabalt ja õiglaselt.
Gruusiat suunavad Euroopa Liidu poole eriti kaks asjaolu ning minu arvates on see samuti oluline.
Esimeseks on viisa piirangute leevendamine.
On vastuvõetamatu, et venelased - ja kaudselt Abhaasia ja Gruusia kodanikud, kellele on väljastatud Venemaa passid - omavad viisavabadusi, mida grusiinid ise ei oma.
See on ebaõiglane ja ülekohtune ning tuleb likvideerida.
Teiseks tuleb Gruusias luua tõeliselt mitmepoolne rahuvalvemissioon.
Me ei saa lubada, et seal tegutseb rahuvalve rühmitus, mille on loonud ühelt poolt Venemaa kui üks konflikti osapool ning teiselt poolt suurem osapool, mis on sisuliselt ala okupeerinud ja mehitab nüüd samuti rahuvalvejõude.
Ma usun, et Gruusia soov seda vältida on põhjendatud ja on ülioluline - volinik on nii palju juba komisjonile avaldanud -, et me säilitame läbirääkimiste võimelisuse.
Loomulikult ei saa me aktsepteerida Gruusia pakutud detaile ja sõnastusi sajaprotsendiliselt - me oleme Euroopa Liit - kuid need kaks Gruusia nõudmist väärivad erilist toetust.
Ma loodan, et komisjon on aktiivne ja tõesti edukas Gruusia murede toetamisel.
<D>
(DE) Härra president, härra nõukogu eesistuja, härra komisjoni president, erinevalt sotsiaaldemokraatide fraktsiooni kõnelejatest tahaksin ma avaldada komisjonile kiitust, kuna see pole oma majanduspoliitika üldsuuniseid finantskriisist tekkinud globaalse ebakindluse perioodil rutakalt muutnud.
See protsess on Lissaboni lepingu järgse strateegia lahutamatu osa.
Ma tahan avaldada komisjonile oma selgesõnalist kiitust, kuna nii on õige.
Puudujäägid seisnevad tegelikult strateegia rakendamises liikmesriikide poolt ning nõukogu eesistuja peaks keskenduma nendele puudustele liikmesriikides, mitte komisjonipoolsetele võimalikele muudatustele.
Selles ongi probleem.
Kui härra Bullmann räägib "poliitikat blokeerivast kartellist”, siis on tema kriitika täiesti põhjendamatu.
Teiseks tuleks ära kasutada globaliseerumisvõimalusi ning riskid minimeerida.
Härra Schulz ütles, et vaesus on suurenenud.
See on ainult illusioon!
Euroopa on jõukuse etalon!
Jõukus Euroopas on kasvanud; muutunud on selle jaotumine.
Ajalugu on meile aga õpetanud, mis saab ühiskondadest, kus puuduvad erinevused jaotamises.
Jaotamises peavad esinema teatud erinevused, et edendada kaasajastamist ja dünaamilisust.
Selles pole mingit kahtlust.
Kolmandaks, bürokraatia vähendamise küsimusest rääkides selgub, et selles osas pole kuigi palju toimunud.
Meil on meie kõrgetasemeline töörühm, kuid sellest pole enam midagi kuulda.
Kas see veel toimib?
Millised on selle vahepealsed leiud?
Millal on oodata nende leidude esitamist?
Tahaksime seda teada enne Euroopa valimisi.
Minu viimane küsimus on seotud finantsturu stabiilsusega.
On tõepoolest tõsi, et ahnus finantsturul on suurem kui hirm stabiilsuse katkemise ees ning komisjon peab selles osas meetmeid võtma.
Mõned kavad on juba teatavaks tehtud.
Ka kliimamuutuse küsimuses on komisjoni esmaseks ülesandeks veenda tippkohtumisel osalevaid liikmesriike pidama kinni nende varasematest eesmärkidest.
Teatud liikmesriikide CO2 heited on lubatust tegelikult palju suuremad.
Kuidas saame me võtta tõhusalt kasutusele uusi meetmeid, kui me ei karista praeguseid ja varasemaid rikkujaid?
<D>
fraktsiooni Verts/ALE nimel. - (DE) Härra president, ei ole mingit kahtlust, et Pakistani küsimus on väga tähtis.
Teema on siiski liiga oluline, et seda arutada vaid ühe punktina neljapäeva pärastlõunal inimõiguste rikkumisi käsitleva arutelu raames.
Pakistani küsimuse arutamine on selgelt mitte ainult inimõiguste rikkumise käsitlemine, vaid hea võimalus arutada kogu selle piirkonnaga seotud ELi välispoliitika aspekte.
Ma usun, et meil oleks mõistlikum võtta Pakistani teema järgmisse päevakorda nõuetekohaseks aruteluks koos nõukogu ja komisjoniga, sest minu arvates vajame just seda kõige rohkem.
Usbekistani küsimus on kiireloomulisem, sest nõukogu kavatseb täna tühistada teatud sanktsioonid.
Usun, et praeguses olukorras peaksime vastu võtma seisukoha, et see, mis toimub Usbekistanis, on inimõiguste küsimus, mis kinnitab, et sanktsioone ei tohiks tühistada.
Selle kohta saab kiiresti otsuse langetada neljapäeva pärastlõunal.
Pakistani küsimus on väga tõsine ja äärmiselt oluline välispoliitiline teema ja see tuleks võtta meie järgmisse päevakorda.
(Parlament võttis ettepaneku vastu.)
(Sellega on tööplaan kinnitatud.)
<D>
Härra juhataja, arvan, et rääkides aktiivsest dialoogist Euroopa kodanikega valitseb väärarvamus, sest sageli ajame sassi dialoogi kodanikega ja dialoogi kodanikuühiskonnaga.
Sageli ajame sassi ka dialoogi kodanikega ja dialoogi organisatsioonidega, mis on täielikult või osaliselt komisjoni poolt rahastatud.
Tegelikult on meil ELi institutsioonid, mis kõnelevad komisjoni rahastatud organisatsioonidega, tehes seda lõppkokkuvõttes maksumaksjate raha eest.
Seega, andes kodanikele tegeliku sõnaõiguse - nagu tegime Prantsusmaal ja Hollandis põhiseaduse küsimuses ning Lissaboni lepingu suhtes Iirimaal - ja kui vastus on eitav, siis mida me teeme?
Me eirame hääletustulemusi täielikult!
Kui inimesed on oma ei-sõna öelnud, siis ei tähenda dialoog, et neid tuleb üha uuesti hääletama panna kuni soovitud tulemuse saavutamiseni.
See ei ole dialoog.
See on demokraatia hülgamine.
On aeg olla kodanikega peetava aktiivse dialoogiga tõeliselt seotud.
<D>
Härra juhataja, fraktsioon ALDE tervitab määruse ettepanekut, aga jagab valdava enamuse kahjutunnet selle osas, et meil ei olnud aega esitada igati läbimõeldud muudatusi.
Seega on hea kuulda, et komisjon võtab arvesse nii täna hommikul kalanduskomisjonis kui ka siinse arutelu käigus esitatud seisukohti ning et komisjon peab nõukoguga läbirääkimisi kohaste täpsustuste tegemiseks.
Kaks sellist kõhklust puudutavad osaliseks utiliseerimiseks osutatavat abi, seda nii selles osas, kas see kahandab oluliselt võimsuse vähendamise sihtmärke kui ka selles osas, kuidas toetust kasutada võiks.
Oleks hea, kui komisjon siinkohal meid pisut veenaks.
Mis puudutab kahte muudatust, siis esimest on meie arvates juba piisavalt tekstis käsitletud.
Me tunneme suurt poolehoidu teise muudatuse suhtes, kuna usume, et selle eesmärgiks on käsitleda äsjamainitud kahtlusi, kuid me leiame, et see võib tegelikult osutada võimsuse vähendamisele vastupidist mõju.
Nii et kiirustades hääletamise asemel, pooldades selle lisamist seadusandlikku teksti, palume me komisjonil kaaluda selle idee hüvesid ja ka teiste meetmete väljatöötamise hüvesid, mis keskenduksid kütuse tarbimise vähendamisele.
Lõpetuseks tahaksin veidi isiklikumal pinnal tõsta esile kaks lauset komisjoni teatisest.
Need on järgmised: "On oluline, et seda paketti kohaldataks nii, et see tagaks võrdse mänguvälja kogu ELis.
ELi kalurite konkurentsivõimet ei tohi moondada liikmesriikide erineva, riiklike või ühenduse vahendite mobiliseerimise võime tulemusel."
Ma toetaksin juba mainitud punkti, et ei tohiks esineda konkurentsivõime moondamist, mis tuleneb liikmesriikide erinevast tahtest selliste vahendite mobiliseerimiseks.
Loodan, et võetakse kõik vajalikud sammud tagamaks, et kõik kalalaevastikku omavad liikmesriigid kasutavad ära selle määruse pakutavaid võimalusi.
<D>
Härra juhataja, härra Leinen, ma olen nende päevakajaliste ja esmatähtsate arutelude veteran.
Neid peeti tavaliselt reedeti, siis nihkusid need neljapäeva õhtupoolikule.
Kõik fraktsioonid on regulaarselt harjunud proovima seda trikki, esitades samasuguse taotluse, kui oli mõni pakiline teema, mis neile ei meeldinud, nagu praegusel juhul Kashmiri küsimus.
Sellepärast kodukorda muudetigi ning viidi sisse nõue, et 40 parlamendiliiget - võib-olla pole see küll väga selgelt sõnastatud, kuid niisugune oli reformi kavatsus - peavad viibima istungisaalis ja vaidlustama kvoorumi.
Reform viidi läbi, sest olime probleemist teadlikud ning sestsaadik pole istungisaalis kunagi olnud nõutavat arvu parlamendiliikmeid, et taotleda kvoorumi kindlaksmääramist, nii et see eeldati alati olemas olevat.
Ma arvan, et niisuguse korra sisseseadmise eesmärki on oluline õiguslikult kaaluda.
Olen kindel, et selle saab komisjoni ja täiskogu protokollidest üles otsida.
Reformi eesmärk oli siduda kvoorumi küsimus kohalviibivate parlamendiliikmete arvuga, mis pidi olema küllalt kõrge, et vältida selle muutumist pidevalt korduvaks seltskonnamänguks, sest see oleks need arutelud peaaegu nurjanud.
Eesmärgiks oli need arutelud säilitada, kui tookord määrasime kvoorumiks 40.
Kui me nüüd aga siiski muudame selle 40ks allkirjaks, siis kaotab see reform oma mõtte.
<D>
komisjoni liige. - Proua juhataja, mul on hea meel anda oma panus, vastates küsimusele spordi eripära kohta.
Oleks väga ajamahukas seda veelgi põhjalikumalt arutada - mitte praegu, kuid hiljem - sest komisjon võttis käesoleva aasta 11. juulil vastu valge raamatu spordi kohta.
See oli väga oluline panus, milles rõhutati, kui oluline on edendada noorte andekate sportlaste treenimist korralikes tingimustes, mis on ülioluline spordi jätkusuutlikuks arenguks kõigil tasanditel.
Tegemist on institutsionaalse ja väga poliitilise panusega sporti ja spordialasesse koostöösse.
Ma tsiteerin: "Eeskirju, mis nõuavad, et võistkondades oleks teatud arv kohalikku koolitust saanud mängijaid, võib tõlgendada vaba liikumist käsitlevate asutamislepingu sätete kohastena, kui need ei põhjusta otsest diskrimineerimist kodakondsuse alusel ning kui neist tulenevat kaudse diskrimineerimise mõju võib põhjendada asjaoluga, et see on proportsionaalne taotletava seaduspärase eesmärgiga, nagu näiteks andekate noorte mängijate koolituse ja arengu toetamise ja kaitsega”.
Ma usun, et siin on väga hästi seletatud, kuidas seda teemat mõista.
Komisjon tegeleb praegu UEFA kohalikku koolitust saanud mängijate meetmete ühenduse õigusele vastavuse hindamisega, pidades silmas õige tasakaalu saavutamist ühelt poolt ühenduse õiguse ja spordiorganisatsioonide iseseisvuse ja teiselt poolt Euroopa jalgpalli huvide täitmise vajaduse vahel.
Seda tehakse, pidades silmas Amsterdami lepingule lisatud nn Nice'i deklaratsiooni, mis võetu vastu 2000. aastal Euroopa Ülemkogul, ja valget raamatut spordi kohta, milles on Pierre de Coubertini nimelise tegevuskava meetmes nr 9 konkreetselt märgitud, et analüüsida tuleb "eeskirju, mis nõuavad, et võistkondades oleks teatud arv kohalikku koolitust saanud mängijaid”.
Selline ülevaatlik võrdlev teave jalgpallikoolide kohta liikmesriikides ja kohalikku koolitust saanud mängijate kohta ei ole praegu kättesaadav.
2006. aastal käivitas komisjon uuringu spordikoolide kohta liikmesriikides, uurides ka kohalikku koolitust saanud mängijate teemat.
Selle uuringu tulemused peaksid andma analüüsile väärtuslikku materjali.
Vastuseks küsimuse teisele poolele - sest see koosneb kahest lausest spordi eripära koha - valge raamatu 4. peatükis on seletatud spordi eripära olemasolevate ELi pädevuste raames.
Nagu on näha lisatud komisjoni talituste töödokumendis, Euroopa Kohtu ja komisjoni otsustes, on spordi eripära tunnustatud ja arvesse võetud.
Komisjon jagab seisukohta, et teatud Euroopa spordi väärtusi ja traditsioone tuleb edendada, ning on ka tulevikus seda meelt, et selle sektori eripära tuleb tunnustada, austades samas ELi õigust.
Komisjon kontrollib ELi õiguse, eriti konkurentsi- ja siseturu eeskirjade, rakendamist üksikjuhtumi põhiselt.
See on kooskõlas kehtivate asutamislepingu sätetega.
Kõigi sidusrühmade õigusliku selguse huvides ja selleks, et aidata kaasa Euroopa spordi paremale juhtimisele, on see eripära küsimus põhjalikult lahti seletatud eespool nimetatud komisjoni talituste töödokumendis ja selle kahes lisas.
Selles käsitletakse spordi ja ELi konkurentsieeskirjade ning spordi ja siseturu vabaduste suhet ning antakse esimest korda hinnang Euroopa Kohtu praktikale ja komisjoni otsustele spordi valdkonnas.
Ma tahan rõhutada, et spordi eripära on sätestatud ELi poliitilises dokumendis põhjalikumalt kui kunagi varem.
See on üks olulisemaid panuseid, mitte üksnes sellele teemale, vaid üldiselt spordi edendamisele Euroopa Liidus.
<D>
fraktsiooni PPE-DE nimel. - (NL) Proua juhataja, palusin sõna seetõttu, et olen mures.
Me räägime täna Euroopa koolidest ja ma olen proua Hennicotile selle eest tänulik.
Tahaksin juhtida volinik Kallase tähelepanu ühele Euroopa koolide eriaspektile, milleks on usundiõpetus.
Eelmisel aastal jõudis minuni mitu murettekitavat raportit.
Nagu te teate, otsustas Euroopa koolide kuratoorium möödunud aastal, et aine õpetamiseks emakeeles piisab vähemalt seitsmest sama keelt kõnelevast lapsest.
Üldainete, näiteks geograafia ja matemaatika puhul ei ole see probleem, kuid olukord on täiesti teistsugune, kui tegemist on usundiõpetusega.
Miinimumarvu suurendamine tähendab, et nüüdsest eksisteerivad Euroopa koolid, kus õpilastel ei ole enam võimalik õppida usundiõpetust oma emakeeles.
See teeb mind väga murelikuks, eriti algkooliastme puhul.
Ma arvan, et religioon ning meil Euroopas nii kõrgelt hinnatud normidest ja väärtushinnangutest rääkimine ja nende kohta teadmiste omandamine on erakordselt tähtis.
Usuteemat käsitledes on tunded väga olulised ning nagu me kõik teame, suudavad lapsed tundeid ja emotsioone kõige paremini väljendada oma emakeeles.
Ma pean vastuvõetamatuks, et olenevalt oma keelest ja rahvusest saavad osad õpilased õppida usundiõpetust oma emakeeles, kuid teistel ei ole see võimalik.
Seega palun komisjonil sellele mõelda ja kehtestada selged suunised.
Kõikidel õpilastel - ükskõik kas nende emakeel on inglise, saksa või hollandi keel - peavad olema samad võimalused ja sama kvaliteediga õpe.
Tähelepanu ei tuleks pöörata mitte üksnes õpilastele, vaid ka õpetajate olukorrale.
Vähemalt seitsme õpilase nõue tähendab igal aastal küsimust, kas õpilasi on piisavalt, ning seetõttu ei saa õpetajad olla kindlad, kas nad õpetavad usundiõpetust järgmisel aastal või mitte.
Selline tööalane teadmatus avaldab mõju siis, kui tuleb otsida häid usundiõpetuse õpetajad kõikide keelte jaoks.
Ma nõuan tungivalt, et komisjon rõhutaks usundiõpetuse olulisust Euroopa koolide lapsevanemate ja õpilaste jaoks ning taotleks koolides usundiõpetuse jätkuvat õpetamist laste emakeeles.
<D>
kirjalikult. - (PT) Toetan seda ettepanekut, mille eesmärk on parandada Euroopa õigusalase koostöö võrgustiku tööd tsiviil- ja kaubandusasjades.
Mul on hea meel, et esimesel lugemisel jõuti kokkuleppele.
Olen alati toetanud tihedama kohtunike ja Euroopa õigusalase koostöö institutsioonilise masinavärgi kasutuselevõttu, mis võimaldaks neil erialaspetsialistidel jälgida Euroopa õigusalase koostöö kehtestamise igat etappi, aidates seeläbi kaasa vabaduse, julgeoleku ja kohtu valdkondadele, ning võimaldaks rajada Euroopa õiguskultuuri.
See võrk koosneb kontaktpunktidest (kohtunikest), kes teevad omavahel koostööd, et tegeleda raskustega, mis võivad liikmesriikidevahelise õigusalase koostöö raames esile kerkida.
See hõlmab kõiki valdkondi, teisisõnu nii tsiviil- kui ka kaubandusasju.
Arvan, et see võrgustik peaks olema avatud, võimaldamaks kutseliitude osalust, püüdes samaaegselt üldsusele pakutavat teavet kindlustada.
Need parandused toovad selget kasu kohtuotsuste vastastikusele tunnustamisele, mis ongi põhiolemuselt õigusalase koostöö nurgakivi.
<D>
Proua juhataja, daamid ja härrad, olen töötanud 21 aastat arstina, kes võitleb AIDSiga, ning igal aastal kuulen ikka samu arutelusid.
Kliinilisest seisukohast on olukord väga selge: meil on ligikaudu 30 antiretroviirusravimit, mis suudavad pikendada HIVi nakatunud isikute eluiga.
Meil ei ole ühtegi ravimit, mis suudaks viiruse hävitada, ning selle tõttu on Läänes ja Euroopas vähenenud suremus ja suurenenud HI-viirusega elavate inimeste arv, keda võib tehniliselt kirjeldada kui "potentsiaalseid nakkuse vektoreid".
See tähendab, et praegu on meil suurem risk kui varem sattuda kontakti inimestega, kellel on HIV, kuna HIV-positiivsete elavate inimeste arv kasvab.
Mida selle kõige puhul ette võetakse?
Mitte midagi.
Suurem osa Euroopa riike ei ole aastaid korraldanud ühtegi püsivat ennetuskampaaniat.
Profülaktika on kulukas ja öelgem seda otse ja arusaadavalt: profülaktika on kulukas ja on üks peamisi viise HIVi ennetada.
See on nii, mainimata kahju vähendamise projekte, mille eesmärk on eelkõige takistada narkosõltlasi nõelu jagamast.
Kui paljud riigid viivad riigi tasandil selliseid projekte ellu?
Itaalias diagnoositakse 50% kinnitatud AIDSi juhtumitest samal ajal, kui diagnoositakse HIV, mis tähendab, et paljud inimesed ei tea, et neil on HIV, enne kui nad haigestuvad.
Kus on kampaaniad, et suurendada juurdepääsu testidele, mis peaksid olema tasuta ja anonüümsed?
Me teame, et kui esineb diskrimineerimine, siis üritavad inimesed end varjata, nad ei lähe ennast testima ning see kätkeb endas ohtu nii nende enda kui ka teiste isikute tervisele.
Veel viimane mõtteavaldus: täna kõneles nõukogu taas abist nii-öelda globaalsele lõunale, aga ma sooviksin teada, mis juhtus Euroopa Parlamendi tehtud ettepanekutega, kui me hääletasime TRIPSi kõige uuemat versiooni, milles kohustati komisjoni ja nõukogu suurendama vahendeid võitluseks AIDSiga globaalses lõunas ja eelkõige siirdada tehnoloogiat ja anda farmakoloogilist abi.
<D>
fraktsiooni ALDE nimel. - (IT) Härra juhataja, daamid ja härrad, tänan teid, härra Verheugen, et tulite ja andsite meile võimaluse arutleda koos selle dokumendi üle.
Seoses ettepanekuga muuta direktiivi biotsiidide turuleviimise kohta on parlament kokku leppinud vajaduses anda mõningad ajapikendused ülevaatamisele, et korrektselt hinnata teatud biotsiidide toimeaineid, pidades silmas vajalike testide konkreetset iseloomu ning turu nõudeid.
Ent peaksite teadma, et ootame biotsiide käsitleva direktiivi 98/8/EÜ põhjalikumat ülevaatamist, et väljendada oma vaateid selle sisu kohta.
Seega tahaksin komisjonile mõtteaineks välja pakkuda mõned ideed.
Esmalt oleks kasulik teha üleminek direktiivist määruseks, õigusloome vahendiks, mis võimaldaks samade sätete üheaegset kehtestamist kõigis liikmesriikides, reguleerides sellega kogu sektorit ühtlaselt.
Üks põhipunkt on andmete jagamine vastavalt Euroopa Liidu suunistele ning nagu juba REACHi määrusegagi rakendati, tuleks vältida või oluliselt vähendada selgrooliste peal biotsiidide katsetamist, tänu ka kohustuslikule katsetest saadud andmete jagamisele nende vahel, kes sama toimeaine registreerivad, vältides sellega uuringute duplitseerimist.
Andmete jagamine tooks failide hindamise süsteemi suurema tõhususe ja kärbiks failide koostamise kulusid, mis oleks tähtis nii väike- ja keskmise suurusega ettevõtetele kui ka riiklikele võimudele, kes taotlusi üle vaatavad.
Rõhk tuleb asetada protseduuride lihtsustamisele, vastava toote loa vastastikuse tunnustamise rakendamisele ja selle kasutusele erinevates liikmesriikides, et kiirendada toiminguid ja biotsiidi turuleviimist vastavates riikides.
Selle järel tuleks kooskõlastada maksude ulatus ja ühised avalduste ülevaatamise tähtajad erinevates riikides ning tuleks lihtsustada loa andmise protsessi vormide osas, mis näiteks minimaalselt erinevad või värvis varieeruvad, vältides sellega täiendavaid spetsiifilisi katseid, mis nõuavad edasist hindamist igalt liikmesriigilt.
Viimaseks peame vältima diskrimineerimist Euroopa biotsiididega töödeldud kaupade tootjate ning selliseid aineid sisaldavate toodete ühenduseväliste tootjate vahel.
Jätan komisjonile ülesande leida lahendus, mida uus parlament loodetavasti toetada suudab.
<D>
Härra juhataja, nagu teate, peetakse Iirimaal 12. juunil Lissaboni lepingu küsimuses referendum.
Soovin siin teie ees tõstatada küsimuse, mis Iirimaal väga sügavat muret valmistab.
Meedia kaudu on ilmsiks tulnud, et komisjon ja parlamendikomisjonid teevad aktiivselt koostööd teabe summutamiseks.
Lubage mul tsiteerida komisjon asepresidenti Margot Wallströmi, kelle sõnade kohaselt on komisjon valmis pehmendama või viivitama sõnumitega, mis võivad enne Lissaboni lepingu referendumit kahjulikuks osutuda; ajakirjanduses on teatatud kirjast, mis saadeti parlamendikomisjonidele, veenmaks neid mitte tegelema Lissaboni lepingust tuleneda võivate tundlike poliitiliste küsimustega enne kui alusleping on ratifitseeritud.
Tahan öelda, et selline taktika on vastuvõetamatu.
Iirlased peaksid saama pidada debatti kogu teabe valguses.
Nad on väärt teadma kõiki asjaolusid ilustamata kujul, olgu siis seoses äriühingute maksustamisega või aluslepingu kaitse- ja julgeolekusätetest tuleneva korraldusega.
Vähemalt on inimestel - olen kindel, et te minuga nõustute - õigus teada täielikke asjaolusid.
Seega kutsun teid täna üles avalikult kinnitama, et komisjonid ei viivita debatiga ega summuta seda neis tundlikes küsimustes ja sama tungivalt soovin, et komisjon kinnitaks sedasama.
<D>
(SL) Austatud president, kliimamuutusega seotud keskkonnakaitse probleemid ning suurenenud energiavajadus on väljakutse, mis nõuab kohusetundlikku käsitlust kõigilt poliitikutelt.
Need probleemid ületavad riigipiire ning rahvuslikke huvisid.
Veel tundlikum probleem on aga meres leiduva gaasi terminalide rajamine kinnisesse merre, nagu seda on Aadria meri.
Trieste lahte maal ja merel asuvate gaasiterminalide kavandatud rajamise ettenähtud koht on vaid viis miili Sloveenia rannikust, otse suurima turismipiirkonna Pirani vastas.
Kui Itaalia valitsus söandaks, võiks ta terminali paigutada ka Veneetsia laguuni, kuid see ei õnnestuks, kuna kogu tsiviliseeritud maailm protesteeriks selle vastu.
Kodanikel on õigus selliste rajatiste vastu protesteerida ning poliitikud peavad nende soovidest lugu pidama ja korvama demokraatia puudujäägi Euroopa Liidus.
Oleme keskkonna liiga tihti hooletusse jätnud, et seda endale taas lubada.
Euroopa Parlament peaks edastama asjakohase selge sõnumi Itaalia valitsusele.
<D>
(SK) Mul on väga hea meel, et saame tänasel koosolekul arutada muudetud Euroopa Parlamendi ja Euroopa Komisjoni suhete raamkokkulepet.
Muudatustega kinnitatakse Euroopa Parlamendi tugevamat positsiooni pärast Lissaboni lepingu vastuvõtmist ning antakse sellele käegakatsutav vorm.
Tahaksin täna isiklikult tõsta esile komisjoni ja Euroopa Parlamendi raamlepingu töörühma vahel sõlmitud lepingut ning tänada teid, austatud asepresident, teie isikliku osaluse eest!
Lubage mul teha raamlepingu kohta mõned märkused!
Euroopa Parlamendi tugevam positsioon tähendab demokraatlikumat Euroopa Liitu.
Liikmesriikide kodanike valitud esindajatena osaleme Euroopa Liidu õigusaktide vastuvõtmises ja meil saab olema komisjoni üle suurem kontroll.
Komisjon peab näiteks esitama meile aruanded iga õigusloomega seotud algatuse taotluse kohta vastuvõetud konkreetsete järelmeetmete kohta.
Ka komisjonil on samasugune kohustus hankida meie heakskiit, kui ta soovib muuta volinike eetikakoodeksit.
Kindlasti toetame ka asjaolu, et kooskõlas Lissaboni lepinguga teavitatakse Euroopa Parlamenti paremini ja läbipaistvamalt rahvusvaheliste lepingute sõlmimisest.
Eespool mainitud sätted ei ole ainukesed; muudetud raamleping sisaldab palju muid sarnaseid sätteid ja ma usun kindlalt, et tänu neile kõigile saab meil olema tõhusam ja tihedam koostöö mõlema institutsiooni vahel ning et nende kujul on tegemist Lissaboni lepingu järjekindla rakendamisega.
Lõpetuseks tahaksin esile tõsta põhivaldkonda: parlamendiga tehtav õigeaegne koostöö Euroopa kodanikualgatuse raames esitatud taotlustega on oluline säte, mis lepingu kohaselt tagab Euroopa Parlamendi ja kodanike tihedad kontaktid.
<D>
(FR) Härra juhataja, ajal, mil Gaza sektori piiripunktid on suletud ja neid kontrollib Iisraeli armee, ajal, mil igapäevaselt toimuvad sinna mõrvarlikud sissetungid, ajal, mil okupeeritud territooriumidel kasvab asunike arv, ajal, mil, rahvusvahelist õigust rikutakse ning jätkub kaitsetara ja jälgimissüsteemide ehitus, leidub siin nende seinte vahel, Euroopa Parlamendis, inimesi, kes eitavad Iisraeli kui okupeeriva riigi staatust.
See on šokeeriv!
Iisrael on okupeeriv riik ja sellena on tal Genfi konventsioonidest tulenevad kohustused, eriti ei tohi ta mingil tingimusel kasutada kollektiivset karistamist.
Meil oleks parem tagada, et Iisrael oma kohustusi täidab, selle asemel et saata haledaid märguandeid, nagu me näiteks tegime, katkestades Gaza elektrijaama kütusetarnete rahastamise.
Krokodillipisarad, mida me oleme valanud palestiinlaste lõhestatuse pärast, on tõeliselt asjakohatud pärast seda, kui Euroopa Liit ei suutnud toetada Mahmoud Abbasi jõupingutusi Hamasi pragmaatilise tiiva kaasamiseks.
Kas te suudate veel midagi halvemat ette kujutada?
Ramallahi väljamängimine Gaza vastu?
Otsustada, kes on head palestiinlased ja aidata neil pahadest lahti saada?
Kes saab uskuda kestvat lahendust, kui Palestiina poliitiline ja territoriaalne ühtsus pole tagatud?
Kes saab uskuda, et iisraellaste ja palestiinlaste vaheline rahu ehitatakse üles poliitika kaudu, mis tegelikult toob kaasa Iisraeli ja Palestiina inimeste radikaliseerumise?
Humanitaarolukord Gazas rikub kõiki inimväärikuse standardeid.
Gaza sektori blokaadi lõpetamine tuleb tagada nii kiiresti kui võimalik.
Iisraelile tuleb avaldada asjakohast survet.
See küsimus ei tohi enam olla tabu ja ma küsin teilt, nõukogu ja komisjon, milliseid meetmeid kavatsete te rakendada, selleks et kiirendada blokaadi lõpetamist ja sundida Iisraeli oma kohustusi ja lubadusi täitma.
Küsin teilt, mida kavatsete te teha selleks, et Iisrael loobuks kavast jagada Läänekallas kaheks, ühendades Jeeriko Ida-Jeruusalemmaga, kuu enne rahvusvahelist konverentsi.
(Aplaus)
<D>
kirjalikult. - (LT) Assotsieerimislepingu sõlmimist käsitlevate Ukraina ja ELi läbirääkimiste 18. voor toimub sel nädalal Brüsselis.
Protsess on võtnud liiga kaua aega.
On aeg leping sõlmida, sest see on nii ELi kui ka Ukraina huvides.
46miljonilise rahvaarvuga Ukraina vajab piirkonna stabiilsust.
Ukraina on viimastel aastatel muutunud poliitiliseks jalgpalliväljakuks, Ukrainat ei tohi sundida valima Venemaa ja lääne vahel.
ELi liikmesriikide, eriti Leedu jaoks on oluline püüelda tihedama koostöö poole oma idanaabritega, isegi kui mõned lahkarvamused jäävad.
Eduka assotsieerimislepingu sõlmimine toetaks ajakohastamist ja reforme Ukrainas ja aitaks Ukrainal ELi standarditele lähemale jõuda.
Mis puudutab läbirääkimisi vabakaubanduspiirkonna üle, siis peame püüdma saavutada kokkuleppeid tariifiettepanekute, energia maksustamise menetluste ja säästva arengu kohta.
Samuti on ülioluline vabastada piirangutest inimeste liikumine.
Leedulased mäletavad ikka veel kogetud reisipiiranguid.
Me teame, mida tähendab elada Euroopa välispiiril.
On oluline, et viisavaba reisimise küsimus oleks esmatähtsal kohal.
<D>
(DE) Härra juhataja, küllap nõustume kõik sellega.
Daniel Cohn-Bendit väljendas selgelt seda, mida me kõik mõtleme.
Siiski kehtib siin parlamendis kodukord, mitte seetõttu, et soovime inimesi piinata, vaid seetõttu, et suurtel fraktsioonidel, kus on oluliselt rohkem kui 200 liiget, on samuti probleeme, mida teie fraktsioonis, härra Cohn-Bendit, on ehk vähemal määral - nimelt peame saama üksteisega konsulteerida.
Kui ma liidan Euroopa Rahvapartei (Kristlike Demokraatide) fraktsiooni ja Euroopa Demokraatide ja oma fraktsiooni liikmete arvu kokku, siis on siin parlamendis oluliselt rohkem kui 450 liiget, kes vajavad konsulteerimiseks pisut aega.
Seetõttu teeksin järgmise ettepaneku: selle, mida härra Cohn-Bendit siin ütles, et peame Vene poolele teada andma, et peame seda seadust ebaõiglaseks ja see tuleb tühistada, komisjon ja nõukogu võivad siit jätkata.
See on kindlasti kogu Euroopa Parlamendi tahteavaldus, mis on saanud selgeks juba selle arutelu käigus.
Kuid resolutsiooni üle, mis sisaldab 60-70 punkti, tuleb pisut arutleda ja ainult seda tehes saab see toimida.
Seetõttu palume arutelu, resolutsiooni projekti ja hääletamist siis järgmisel istungil.
See on tegelikult õiglane kompromiss.
Palun sellele heakskiitu!
<D>
2006. aastast saadik on EL olnud Hiina juhtiv kaubanduspartner ja 2007. aastast saadik on Hiina olnud ELi suuruselt teine kaubanduspartner.
Hiina annab hetkel 6% maailmakaubandusest.
Hiina Rahvavabariik on teinud suuri edusamme raportist saadik, mille esitamise au oli mul käesolevas täiskogus 2002. aastal.
Tundub aga, et paljud tollal korrigeerimist vajavad tahud kestavad edasi, olgugi et mõnes suhtes on neid lahendatud tähelepanuväärsete edusammudega.
Mis puudutab sotsiaalset ja keskkondlikku mõju, on selgelt puudu ettevalmistusest Hiina tööstuse poolelt ning see nõuab suuremat Euroopa-poolset stiimulit.
Hiina ja EL on pidanud läbirääkimisi partnerlus- ja koostöölepingu üle 2007. aasta oktoobrist, kusjuures tulemusi ei ole veel näha olnud.
Pidades silmas Euroopa tuge paljudele rahvusvahelise kaubanduse tahkudele, ei tohiks Hiina rikkuda WTOs võetud kohustusi.
Tõkkeid on seatud reeglite ja eeskirjade kujul, mis tõkestavad Euroopa ettevõtete ligipääsu strateegilistes sektorites.
Novembris kuulutas Hiina Rahvavabariik välja oma kavatsuse kaotada ära 2007. aastast kehtinud tekstiili- ja jalatsiimpordi topeltkontrolli süsteem.
Kasutada olev statistika ei aita arutelule kaasa, kuid võime seista silmitsi kaubandusvaidlusega.
<D>
(PL) Austatud juhataja!
Küsimus selle tõvega võitluse kohta tõstatati - ja selle eest tuleb sellele au anda - Prantsuse eesistumise ajal.
Siis öeldi, et Euroopa Liit peaks selle teema osas tegutsema.
Oleks hea, kui järgmine eesistujariik selle teema üles võtaks ja kohtleks seda samasuguse tähtsusega.
Siin on juba öeldud, et see probleem mõjutab miljoneid inimesi ja nende peresid, kes kõik kannatavad.
Kui kohtume oma valijatega, kuuleme sageli küsimust: mida Euroopa Liit Euroopa kodanike heaks teeb?
Milleks te olemas olete?
Mille eest te vastutate?
Mida te teete?
See on lihtsalt selline küsimus, mis peaks olema keskmeks pingutustes luua Euroopa Liidu jaoks võimu ja tähtsuse võrdkuju.Meie kodanikud vajavad seda.
Ühised pingutused taoliste haigustega võitlemisel peavad Euroopa Liidu asutuste jaoks olema esiplaanis.
<D>
- (SL) Uus Atlandi-ülene tegevuskava oli uus 1995. aastal.
Vahepeal on paljud asjad muutunud ja seetõttu vajame me uut partnerluslepingut.
Kakskümmend aastat on möödunud Berliini müüri langemisest; sellele sündmusele järgnes Euroopa Liidu ajalooline laienemine.
Selle aja jooksul oleme me olnud tunnistajaks terrorismi järsule kasvule ja selle traagilistele tagajärgedele ning näinud, et rahu selles piirkonnas ohustavad uued asjaolud.
Lisaks oleme me saanud teadlikuks kliimamuutusest ning seisnud silmitsi finants-, majandus- ja energiakriisiga.
Nüüd, mil kommunism on kokku varisenud, oleks hea teha inventuuri ja uurida maailmas valitsevat olukorda, pidades rohkem silmas maailmajõudude vastastikust sõltuvust.
Ameerika Ühendriikidega tihedamate partnerlussuhete arendamisel tuleks arvestada uusi probleeme ja uusi teadmisi.
Meil ei ole tegemist ainuüksi finants- või majanduskriisiga.
Tegemist on ka ülemaailmse valitsemiskriisiga.
Me peame edasi liikuma mitmel rindel korraga.
Meil ei õnnestu rahvusvahelist finantssüsteemi reformida, kui Doha protsessis ei toimu edasiminekut ning kui me ei ole edukamad rahu tagamisel ja vaesuse likvideerimisel.
Kui me räägime tulemuslikust mitmepoolsusest, siis seda tuleb arendada nii, et sellest võidaksid kõik.
"Jah, me suudame!"
Seetõttu pooldan ma regulaarseid poliitilisi konsultatsioone kahe partneri vahel ja eelkõige koostöö parlamentaarse mõõtme tugevdamist Atlandi-ülese assamblee loomise kaudu.
Mis puudutab raportit, siis mul on eriti hea meel selle üle, et raportis rõhutatakse investeeringute ja Atlandi-üleste finantsteenuste piirangute kõrvaldamise vajadust.
Lõpetuseks ütleksin, et ma olen rahul sellega, et raportis väljendatakse tahet teha tihedamat koostööd kosmoseprogrammide vallas, eelkõige Euroopa Kosmoseagentuuri ja NASA vahel.
Ma ei taha sellega öelda, et ma soovin saada astronaudiks, vaid pigem, et ma olen huvitatud uutest tehnoloogiatest.
<D>
(IT) Härra juhataja, nõukogu eesistuja, volinik, daamid ja härrad, transpordi ja turismikomisjoni nimel peaksin selgitama, miks esitame käesoleva resolutsiooni ettepaneku, milles käsitletakse Musta mere Kelchi väinas toimunud laevahukkusid.
Avaldame ülalmainitud õnnetuses kannatanutele kaastunnet!
Palume nõukogul ja komisjoni jälgida tähelepanelikult olukorda Mustal merel ja rakendada konkreetseid abinõusid, et aidata vähendada kõnealuse katastroofi ökoloogilisi tagajärgi.
Euroopas ei kehti veel määrused, mis on vajalikud Musta mere juhtumiga sarnaste ülitõsiste õnnetuste kordumise ärahoidmiseks; kõnealuste eeskirjade järgi peavad riigid vastutama laevade turvalisuse eest, mis nende lipu all sõidavad, ning esitama kohtuliku süüdistuse neile, kes sääraste looduskatastroofide eest vastutavad, kaasa arvatud tsiviilmenetluse kaudu.
Kuigi Euroopa Parlament kiitis aprillis 2007 esimesel lugemisel heaks kolmanda mereohutust käsitleva paketi, ei ole nõukogu seda veel täielikult heaks kiitnud, tõkestades seletematult nimetatud abinõude rakendamist, hoolimata kohustustest, mida eesistujariik Portugal transpordikomisjonile ja parlamendile kõnealuse küsimusega seoses määras.
Pakett, mis koosneb seitsmest raportist, on laiahaardeline dokument: sellega karmistatakse meresõiduohutuse eeskirju, kaitstakse reisijaid, piiratakse keskkonnakahju õnnetuste korral ning kehtestatakse riikide, vedajate ja laevaomanike kohustused ja vastutused.
Arutelu lõpetamine, mõnede aspektide eelistamine ja teiste eiramine tõestavad asjaolu, et nõukogu tahab tõsiselt takistada julgeolelu tagamist ja pidurdada kogu paketi jõustumist.
Mereohutus on liiga oluline teema, et kujutada endast taktikaküsimust, sest ülearu tõsised sündmused on leidnud laevadega aset: Erika, Prestige, hiljuti Segesta Jet Messina väinas ja Sea Diamond Santorinis!
Nimetatud õnnetused ning tihinev mereliiklus Euroopas ja maailmas võivad oluliselt suurendada riske tulevikus.
Just seetõttu kavatseb Euroopa Parlament arutleda kõigi seitsme ettepaneku üle nii pea, kui võimalik, enne kui leiab aset järjekordse inimohvritega keskkonnakatastroof: peame harmoneerima liigitustüübid, nõudma riikidelt laevade kontrollimist, kes nende lipu all sõidavad, tagama laevade inspekteerimise sadamates ning jälgima nende liikumist, otsustama õnnetusjuhtumi korral rakendatavate abinõude üle ning jälgima ja korraldama mõlema kolmanda osapoole ning reisijate kohustuste täitmist.
Seega soovitame nõukogul tungivalt hoida silmad Mustalt merelt tulevate hoiatuste suhtes lahti.
<D>
fraktsiooni GUE/NGL nimel. - (FR) Proua juhataja, härra nõukogu esimees, volinik, järgmisel istungil kiidame põhiõiguste harta taas heaks.
Enne seda lubage mul esitada küsimus, mis ei ole võib-olla nii lihtne kui tundub.
Kas heakskiidetav harta on 2000. aastal väljakuulutatud esialgne harta või, nagu soovitatakse härra Leineni raportis, kohandatud ümbertöötlus, mis integreeriti endisesse põhiseaduse lepingu eelnõusse?
Kaks teksti ei ole muidugi identsed ja minu arvates on kahetsusväärne, et nende erinevused ei ole selgelt välja toodud, kuigi see oleks toonud kaasa teatavad õiguslikud vastuolud.
Näiteks Prantsuse inimõiguste komisjon väljendas oma sügavat muret, ma tsiteerin, seoses sotsiaalõigusi käsitlevatesse artiklitesse tehtud muudatus-ettepanekutega, ma tsiteerin endiselt, mis ähvardavad kõrvaldada harta sotsiaalse sisu.
Üks algse harta peamisi autoreid, advokaat Guy Braibant, selgitas ajakirjanduses, ma tsiteerin, et teksti kohaldamise tingimused on muutunud.
Esiteks on sõna "võib” asendatud juhuslikult sõnaga "peab”.
Lisaks, ma tsiteerin, on lisatud ametlik viide presiidiumi "selgitustele”.
Kuigi need peaksid olema pedagoogilised ja täiesti neutraalsed, tõlgendavad selgitused seadusi pigem minimaalses tähenduses.
Põhiõigusi on õõnestatud, tsitaadi lõpp.
Millise teksti me järgmisel istungil heaks kiidame?
Mul on veel üks küsimus: kas heakskiitmine kehtib kõigis ELi riikides?
Niisugune meede ei tohi tuua kaasa kahemõttelisust.
Oleksin tänulik vastuse eest neile kahele küsimusele.
<D>
(PL) Hr president, ma tahaksin toetada eelkõnelejate avaldusi.
Peale selle tahaksin ma siiski mainida ka teist väga olulist teemat, nimelt et me ei saa käsitleda Valgevene poliitikat eraldi Euroopa Liidu idapoliitikast tervikuna.
Me kippusime Venemaa haldusasutustele andestama nii mõnegi ebademokraatliku tegevuse.
Seda peaks silmas pidama.
Ma tean, et Valgevene sündmused ei ole võrreldavad sellega, mis toimub praegu Venemaal, kuid varem need olid seda; need on võrreldavad sellega, mis toimus Tšetšeenias.
Me ei saa võtta üht tegevussuunda Valgevene suhtes ja teist Venemaa suhtes.
Idapoliitika elluviimine Euroopa Liidu laienemise seisukohast on teine väga oluline teema.
Praegu on otsustamisel Ukraina saatus ja kui Ukraina pöördub demokraatia suunas, siis rikastab see kogu Euroopat.
Kui me oleme valmis avama uksed Ukraina rahvale, saadab see märguande Valgevene rahvale ja näitab neile, et on ka teine võimalus, mis tähendab tihedamaid sidemeid ja suhteid Euroopa Liiduga.
Tulevikus võib see tähendada ka liidu liikmelisust, kuigi mitte veel niipea.
<D>
fraktsiooni Verts/ALE nimel. - (NL) Tänan, härra Søndergaard, Teie aruanne on pärl, kattes tõepoolest kõiki asjasse puutuvaid momente.
Sooviksin siiski paluda juhatajal ja parlamendi bürool võtta teadmiseks nõukogu puudumine ning asja nii mitte jätta.
Me ei peaks lubama neil ennast üle trumbata.
Sooviksin samuti tungivalt soovitada bürool kaaluda väga karmi protestikirja saatmist, mille sõnum on, et käesolev pole vastuvõetav.
Tõepoolest, asjade hetkeseisu arvestades keeldume andmast ajapikendust.
See praegu küsimusi ei tekita.
Me ei saa nõukogule heakskiitu anda.
Asi pole niivõrd pettuses kui põhimõtteküsimuses, nimelt läbipaistvuses.
Härra Solana haldab Euroopa eelarvest 650 miljonit eurot kaitse, julgeoleku ja välispoliitika valdkonnas igasuguse jälgimiseta.
See pole demokraatias vastuvõetav.
See peab lõppema.
Sellest tulenevalt ka tegevusraporti, läbipaistvuse ja selguse õigustatud nõudmised.
See pole aga kõik.
Käibemaksupettuse raportöörina palusin selgesti oma 4. detsembril vastuvõetud raportis nõukogul vastata mitmele küsimusele.
Meil on nüüd neli-viis kuud mööda läinud ja antud perioodi on iseloomustanud nõukogu kõrvulukustav vaikimine, samas kui asjasse puutuv hinnanguline pettus on 60-100 miljardit eurot aastas.
Nõukogu peab tegutsema.
Koordineerimine on see, mida on tarvis, et võidelda käibemaksupettusega, ning nii kaua, kui pole nende valmidust tegutseda, ei anna ma nõukogule heakskiitu.
<D>
kirjalikult. - (PL) Erilised tänusõnad ja õnnitlused ei kuulu mitte ainult raportöörile, vaid ka volinik Kallasele, kes haaras juhtohjad lobitegevuse põhimõtetega seotud uute eeskirjade osas.
Sel on eriline tähtsus uute volituste valguses, mis Euroopa Parlament saab Lissaboni lepingu vastuvõtmise järel.
Sellegipoolest soovin väljendada muret vabatahtliku lobistide registri tõhususe ja usaldusväärsuse üle.
Register peaks olema kohustuslik ja ühine kõikidele Euroopa institutsioonidele.
Pidades silmas selle olemust, peaks parlament siiski säilitama oma sõltumatuse.
Kohustuslik registreerimine peaks kehtima kõikide lobiorganisatsioonide suhtes.
Pean muu hulgas silmas piirkondlikke esindusi, valdkondlikke organisatsioone, lobitööd tegevaid juriste ja teadusasutusi.
Kõik need, kes avaldavad mõju majanduslike või sotsiaalsete hüvede saamiseks, tuleks registreerida.
Nõue esitada ainult finantsandmeid ei ole alati piisav ega võimalda teostada täielikku hindamist, nagu kavandatud.
<D>
kirjalikult. - (PL) Arutluse all oleva Euroopa 2020. aasta strateegia põhieesmärk peaks olema tagada majanduskasv Euroopa Liidus ja suurendada tööhõivet.
Võetavad meetmed peaksid olema suunatud majandusaktiivsuse suurendamisele ning seeläbi pikas perspektiivis jätkusuutliku majanduskasvu saavutamisele.
Komisjoni esitatud näitajatele tuleks lisada infrastruktuuri ülekoormus teleinformaatika, transpordi, energia, keskkonna ja sotsiaalasjade valdkonnas.
Hästi välja arendatud infrastruktuur on siseturu tõhusa toimimise alus, mis päädib suurema sisenõudluse ja majandusaktiivsusega.
Hästi välja arendatud infrastruktuur on vajalik ka piirkondadevaheliste arenguerinevuste vähendamiseks, mis suurendab konkurentsivõimet ja tugevdab majanduslikku, sotsiaalset ja territoriaalset ühtekuuluvust.
Ma tahaksin viidata veel tööhõivenäitajale, mis tuleks esikohale seada.
Me ei tohiks oma meetmetes keskenduda ainult struktuurireformidele, vaid ka ELi tööjõu ja intellektuaalse kapitali paremale ettevalmistamisele ja kasutamisele.
Ma arvan, et keegi meist ei kahtle, et lisaks ELi 2020. aasta strateegia elluviimisele on meil vaja, et liikmesriigid ja ka Euroopa Komisjon võtaksid suurema juhtrolli ning poliitilise vastutuse struktuurireformide teostamisel.
Selles kontekstis tuleks abiks ELi 2020. aasta strateegia põhjalik hindamine umbes viis aastat pärast selle käivitamist, teisisõnu praeguse Euroopa Komisjoni volituste lõppemisel.
Sellega kasvaks poliitiline vastutus ning tegevus oleks seostatud tulemustega.
<D>
autor. - (NL) Hr juhataja, Somaalias aset leidval vägivallal on vägagi palju pistmist faktiga, et alates 1991. aastast ei ole seal eksisteerinud üldtunnustatud valitsust.
Riigi lõuna- ja keskosas on aastaid toimunud sõdimine erinevate rühmituste sõjapealike vahel ja põhjas ei ole endise Briti koloonia Somaalimaa territooriumi võimud, mis seal tegutsevad, rahvusvaheliselt tunnustatud.
Seejärel puhkes konflikt Islamikohtute Liidu ja naaberriigi Etioopia sõjaväe vahel.
Jutud riigi taasühendamisest ei leidnud kunagi üldsuse toetust ja need, kes seda toetasid, tihti loobusid sellest.
Kaoseaastad pöörasid kiiresti ülejäänud maailma poolse toetuse üleminekuvalitsusele lahendamatutesse relvastatud sisekonfliktidesse sekkumiseks.
Paari viimase aasta jooksul olen ma mitmeid kordi hoiatanud, et aidates rahastada ebaõnnestunud struktuure on Euroopa Liit seotud ühega sõdivatest pooltest ilma ühegi väljavaateta kestvale ja laialdasele lahendusele.
Euroopa peab kindlasti aitama juhul, kui lahenduse leidmine on võimalik, kuid ülirutakas sekkumine viib katastroofini.
Eelmisel kiireloomulisel arutelul Somaalia kohta 15. novembril 2007. aastal võttis parlament vastu resolutsiooni, milles esitas üleskutse lõpetada võõramaine sõjaväeline sekkumine ja alustada riigis dialoogi ja leppimist.
Tuleb tervitada tõsiasja, et nüüd päevakorda võetud resolutsioon astub välja Euroopa Liidu toetuse vastu sõjapealikele, kes üritavad oma võimu taastada, lapssõdurite kasutamise vastu ja täiendava relvatarne vastu.
Eile toimus üleminekuperioodi presidendi Abdullahi Yusufi vastu ebaõnnestunud mõrvakatse.
Relvastatud rühmitused on endiselt omavahel teravas konfliktis.
Me peame nüüd nägema, kas eelmisel nädalal saavutatud kokkuleppel vägivalla lõpetamiseks 30 päeva jooksul ja Etioopia sekkumisjõudude asendamisel ÜRO rahuvalvajatega on tõsiseid šansse õnnestumiseks.
Kui see viib tõeliste lahendusteni, siis oleks Euroopal mõistlik seda toetada.
<D>
(RO) Ka mina soovin avaldada heameelt komisjoni kavatsuse üle toetada Moldova Vabariiki.
Moldova Vabariik vajab toetust, mis peab olema suunatud riigi elanike abistamiseks.
Vaid nii suureneb Moldova kodanike usaldus, mida neil on vaja selleks, et leida tee stabiilsuse ja majanduskasvu juurde.
Makromajandusliku abi pakett, mille suhtes siin üksmeelel ollakse, tuleb ilmselgelt panna kokku niipea kui võimalik.
Meetmetega ei tohi viivitada, sest muidu tekib Moldovas usalduse asemel pettumus.
Lisaks olen ma seisukohal, et Chişinău valitsust tuleb toetada poliitiliselt, sest pika aja järel on riik lõpuks Euroopa Liidule tõeliselt avanemas.
Valitsuskoalitsioon ei valinud oma nime kindlasti juhuslikult.
See koalitsioon koosneb erakondadest, kes tahavad pakkuda Moldovale teistsugust võimalust, kui on riigile seni valitud.
Poliitiline toetus on tähtis, seda enam, et on oht - ma soovin seda iseäranis rõhutada -, et Moldova küsimust peetakse kohalikuks probleemiks, tehes sellest Euroopa Liidus rumeenlaste probleemi.
See on aga kõike muud kui seda.
See on Euroopa probleem ja mul on hea meel, et parlamendiliikmed räägivad siin sellel teemal mitmest vaatepunktist lähtudes.
Lõppude lõpuks on Moldova Euroopale lähedane ja teda tuleb toetada ajal, mil ta on Euroopale avatud.
Muidu riskime sellega, et pöördume tagasi viivituste ja edasilükkamiste tsüklisse, mis oli omane Voronini valitsusajale.
Demokraatlik areng ja ELi toetus võivad tegelikult aidata ka jõuda Transnistria olukorra lahenduseni, nimelt ei ole selle piirkonna küsimusele seni lahendust leitud.
Põhjus on selles, et Chişinăus asuv valitsus ei soovinud ummikseisu lõpetada ning võttis selle kohta ebaselge ja ebakonstruktiivse seisukoha.
Ja lõpuks, Moldova kodanikelt nõutakse viisat.
Sealne olukord ei ole mitte mingil juhul halvem Lääne-Balkani riikide omast ning seetõttu peaksid ka Moldova Vabariigi kodanikud saama vabalt reisida.
<D>
(DE) Austatud juhataja, meie, konservatiivne Saksa fraktsioon (CDU/CSU), hääletasime proua Buitenwegi raporti vastu.
Oleme vastu kõikvõimalikule diskrimineerimisele, kuid arvame, et Euroopa tasandil kõikehõlmav raamdirektiiv pole tegelikult õige moodus puudutatute kaitsmiseks.
Kümme liikmesriiki pole ikka veel üldse üle võtnud olemasolevat diskrimineerimisvastast direktiivi.
Sellele vaatamata hääletas käesoleva legislatiivkogu lihthäälteenamus - mitte kvalifitseeritud häälteenamus - antud laienduse eest täna.
See tekitaks märkimisväärselt lisabürokraatiat ning tarbetuid kulusid - asi, mille suhtes üldsus pole eriti mõistev.
Täiustusi on võimalik teha kindlustuse osas ning invasissekäike puudutavates struktuurilistes kohanemismeetmetes ning kollektiivnõuete seaduse nõude võib eemaldada, kuid näeme ette tõsiseid probleeme liikmesriikide jaoks, kui näiteks meid sunnitaks lülitama mõiste "usutunnistus” keelatud diskrimineerimisaluste hulka.
Selle tagajärjeks oleks, et äärmuslased ja lahud, nagu näiteks saientoloogia, saaksid direktiivi kaitsele tugineda.
Oleme samuti vastu täieliku võrdväärse staatuse andmisele traditsioonilisele ja samasooliste abielule.
Komisjoni arvates nõuab direktiivi ülevõtmine, et samasoolised partnerid, kuivõrd neid juriidiliselt antud liikmesriigis tunnustatakse, peaks saama samad õigused kui abielupaarid.
Oleme sellele ideele vastu.
Hääletasime seetõttu raporti vastu ja selle poolt, et ettepanek saadetaks tagasi komisjonile.
<D>
raportöör. - (FI) Härra president, kõigepealt sooviksin tänada eelarvekomisjoni esimeest ning parlamendikomisjoni liikmeid ja koordinaatoreid selle eest, et nad võimaldasid meil jõuda suurepärasele kompromissile väga positiivses õhkkonnas.
Parlamendi peasekretär oli samuti väga avatud ja koostööaldis eelarveprojekti koostamisel.
See on hea algus tulevasele koostööle administratsiooni ja eelarvekomisjoni vahel.
Esiteks soovin öelda, et see süsteem, kus kaks organisatsiooni otsustavad eelarve üle - juhatus ja eelarvekomisjon - ei saa tulevikus edasi kesta.
See ei ole õige lähenemisviis, et juhatus töötab välja erinevaid uusi ideesid ja uusi projekte.
Eelarvekomisjon on kas omamoodi kummist pitsat, mis kiidab rahalisi vahendeid heaks, või on ta halb poiss või tüdruk, kes need ära jätab.
See oli ka antud juhul nii, kui fraktsiooni esimees pakkus välja uusi suurendamisi, mis oleksid olnud ületanud kuulsat 20protsendilist ülemmäära, milles on ühiselt kokku lepitud.
Ma loodan, et inimesed võtavad kuulda eelarvekomisjoni esimehe sellekohaseid suuniseid, kuna temal on hea idee, kuidas see protsess peaks toimima nõuetekohaselt, et saavutada konkreetseid ja sobivaid tulemusi.
Nende küsimuste üle ei saa otsustada kahes kohas.
Oleks palju parem, kui nende üle otsustataks lihtsalt ühes kohas.
Parlamendi eelarve koostamisel näitasid administratsioon ja juhatus üles õiget algatust ja tegid ettepaneku, et 20protsendilisest ülemmäärast allapoole jäämine peaks olema aluspõhimõte.
Pärast tegi fraktsiooni esimees lisandusi poliitikaeeskirjadele.
Üks lisandustest oli see, et kõigi parlamendiliikmete assistendid hakkavad ühes kuus saama tuhat eurot rohkem, mis teeb kokku ligikaudu 10 000 000 eurot, ning samuti suurendati muid summasid, ehkki tegelikult olime jõudnud olukorda, kus lisakulusid oleks tegelikult tulnud teataval määral kärpida.
See ei ole ilmselgelt kunagi lihtne, kuid tuleb öelda, et me ei ole teinud tegelikke sääste ega kärpeid, selle asemel oleme lihtsalt püüdnud uue eelarve suurendamise korral pidada ustavalt kinni eelarvedistsipliinist, et eelarve ei kasvaks liiga suureks.
See on ilmselgelt oluline, kuna kulutame maksumaksjate raha.
Me peaksime mõtlema sellele, milliste projektidega tegeleme ja millised neist on vastuvõetavad maksumaksja seisukohast.
Ennekõike peame keskenduma selle töö olemusele, milleks meid siia on valitud.
Ülesanne on olla seadusandlik organ ja me ei tohiks rakendada projekte, mis jäävad tegeliku õigusloometöö reguleerimisalast väljapoole.
Lubage mul siiski öelda, et tunnen heameelt ühise kompromissi üle, mis võimaldab parlamendil suurendada kulutusi veidi vähem kui 4%.
See on mõistlik ja hõlmab igal juhul paljusid projekte, mida teised parlamendiliikmed siinkohal toetavad.
Mainin ära mõned nimetatud projektidest.
Esiteks teabepoliitika, mis on äärmiselt oluline.
Selleks paigutati reservi täiendavad üheksa miljonit eurot, mis kulutatakse uuele internetipõhisele televisiooniprogrammile pärast selle prototüübi heakskiitmist.
Internetipõhise televisiooniprogrammi idee tehnilise teabekanalina on vastuvõetav kavatsus, kuid seda ei tohiks viia ellu viisil, nagu seda praegu soovitati.
Fraktsioonid ja parlamendiliikmed ei hakka osalema asjaomase organi üle järelevalve teostamisel ega selle igapäevases töös.
Administratsioonil ei ole sellist poliitilist ausust, mida inimesed sooviksid näha ja mis on olemas fraktsioonidel ja parlamendiliikmetel.
Mulle tundus väga raske tunnustada ideed, mille esitasid vasakpoolsed ja mille kohaselt tuleks poliitilised vaated poliitikast kustutada ning teavet parlamendi kohta võiks saada üksnes selle administratsiooni kaudu ja mitte parlamendiliikmete ega fraktsioonide kaudu.
On kujuteldamatu, et teabepoliitika peaks toimuma üksnes administratsiooni kaudu ja see jätaks meid, kes me oleme siia valitud demokraatlikult, teabe masinavärgist kõrvale.
Antud teemaga oli seotud veel teinegi idee, mis on seotud kohalike massiteabevahenditega, mille üle otsustati täiskogu istungil just enne puhkusi.
Selle kohaselt peaksid parlamendiliikmed saama veidi rohkem raha, et kutsuda kohalike massiteabevahendite esindajaid jälgima seda, mis toimub parlamendis, ja parlamendiliikmeid intervjueerima.
Eelarvekomisjon hääletas selle vastu.
Ma ei mõista vasakpoolsete parlamendiliikmete ilmselget vaenu väikeste kohalike massiteabevahendite vastu, kuna see võimaldab meil pääseda lähemale tavalistele inimestele.
Nüüd me hääletasime eelarvekomisjonis siiski häälteenamusega selle raha eraldamise vastu ning meie, parlamendiliikmed, ei saa kulutada enam raha kohalike massiteabevahendite parlamenti kutsumisele.
Kolmandaks sooviksin mainida infobüroosid.
Igas liikmesriigis on olemas oma infobüroo, mis on hea, kuid milleks osta kõige kallimaid hooneid kõige kallimates piirkondades?
Miks ei võiks me osta veidi odavamaid hooneid pisut kaugemal linnast ja kulutada asjakohaseid rahalisi vahendeid inimressurssidele?
Vajame, et rohkem inimesi käiks töökohtades, õppeasutustes ja koolides ning räägiks inimestele, mida parlament teeb ja miks ta seda teeb.
Inimesi saab kõige paremini mõjutada siis, kui minna nende juurde, ja mitte ostes kalleid hooneid.
Seda raha saaks paremini kulutada.
Mis puudutab üldiselt hoonetepoliitikat, siis loodan, et kõik institutsioonid kehtestavad ühise korra, mille alusel otsustatakse, millal ja kuhu ehitada ning millal ja kuhu osta kinnisvara, nii et me ei peaks enam otsustama, teadmata, mida teised teevad, ja tõstma kunstlikult kinnisvara hindu.
Sooviksin kommenteerida resolutsiooni ettepaneku kohta vähendada istungite arvu Strasbourgis.
See võib olla igavene arutelu, kuid see peab jätkuma, kuni midagi saab tehtud.
Me peame olema eeskujuks heitkoguste vähendamisel.
Me ei saa raisata 200 miljonit eurot maksumaksjate raha aastas.
Me peame avalikkusele näitama, et EL on laienenud ja muutunud ning selleks peame ise muutuma.
Ma pole veel kohanud ühtki head seletust, miks selline nägelemine peaks jätkuma.
Sel põhjusel loodan, et antud teemal korraldatakse hääletus, et parlament saaks pidada nõukoguga läbirääkimisi ning selle tulemusel tehakse vajalikud muudatused.
Soovin veel kord tänada koordinaatoreid ja eelarvekomisjoni liikmeid kompromissi eest ja loodan, et see säilib neljapäevases hääletuses ning asjaomased arvud jäävad nii, nagu me nendes ühiselt kokku leppisime.
<D>
komisjoni liige. - Sel finantskriisi ja majandussurutise ajal peavad nii Euroopa riikide valitsused kui ka Euroopa institutsioonid ilmutama otsustavust ja paindlikkust, nagu mainis president Barroso hiljuti vastu võetud Euroopa majanduse elavdamise kava eessõnas.
Selle paindlikkuse näitamiseks kehtestab komisjon näiteks lihtsustamispaketi, et kiirendada riigiabi käsitlevate otsuste tegemist, võimaldab aastatel 2009 ja 2010 kasutada kõigi suuremate riiklike projektide puhul kiirendatud hankemenetlust ning nõuab, et liikmesriigid võtaksid parandusmeetmeid majanduse elavdamisel tekkida võiva ülemäärase eelarvepuudujäägi korral, et lasta majandusel kohaneda.
Kuid see paindlikkus ei tähenda, et komisjon on muutnud või muudab siseturueeskirju.
Ühtse turu läbivaatamisel 2007. aasta novembris esitatud ajakohastatud lähenemisviis poliitikavaldkondadele peab jätkuma nii, nagu ette on nähtud.
16. detsembri 2008. aasta eduaruandes "Ühtse turu läbivaatamine: üks aasta hiljem” tuuakse välja terve hulk hiljuti vastu võetud meetmeid, mis aitavad luua tingimused Euroopa majanduse taaselavdamiseks.
Nende meetmete hulka kuuluvad eelkõige tugevamad lepingulised õigused tarbijate usalduse suurendamiseks, madalamad kulud ja väiksem halduskoormus ning ühtne põhikiri väikeste ja keskmise suurusega ettevõtete jaoks.
Samuti on ilmne, et me peame ümber struktureerima Euroopa õigus- ja järelevalveraamistiku, et viia tulevaste kriiside oht miinimumini.
Aasta jooksul töötasime koos Euroopa Parlamendi ja nõukoguga selle nimel, et muu hulgas suurendada pangahoiuste kaitset, mõjutada panku ja muid finantsinstitutsioone mitte võtma tulevikus liigseid riske ning paremini reguleerida reitinguagentuuride tegevust.
Nende ettepanekute kiire vastuvõtmine ja rakendamine on enesestmõistetav.
Me peame näitama, et Euroopa suudab anda konkreetseid vastuseid.
Lähikuudel sõnastab komisjon põhjaliku ettepaneku selle kohta, kuidas tuleks praegust õiguslikku ja järelevalveraamistikku edasi reformida, et taastada stabiilsus ja usaldus.
Me peaksime püüdlema stabiilsema süsteemi poole, mis aitab tagada paremad võimalused kauplemiseks, riskide maandamiseks, hajutamiseks ja jagamiseks, vahendite eraldamiseks ja säästude rakendamiseks.
See eeldab muu hulgas paremat koostööd ja kooskõlastamist riikide seadusandjate ja järelevalveasutuste vahel ning igasuguse protektsionismi vältimist.
Selleks, et edendada pikemaajalist majanduskasvu, peame vähendama kapitali kulukust ja parandama kapitali jaotumist.
Selleks on ilmselgelt vaja siseturgu veelgi tugevdada.
Selline paindlikkus ei tähenda kindlasti mingeid järeleandmisi ühtse turu põhimõtetes.
Vastupidi: finants- ja majanduskriisi ajal peavad nii Euroopa riikide valitsused kui ka Euroopa institutsioonid ühtse turu põhimõtetest kindlalt kinni pidama.
On oluline, et kõigi kriisi lahendamiseks võetavate meetmete puhul järgitaks põhivabadusi ning mittediskrimineerimise ja proportsionaalsuse põhimõtet.
Näiteks on juba paigas riiklike päästeplaanide raamistik, et vältida kooskõlastamata riiklike meetmete seas igasugust negatiivset ülekanduvat mõju.
Võrdseid konkurentsitingimusi, mis on liikmesriikide tarbijatele ja ettevõtetele alates 1992. aastast nii kasulikud olnud, tuleb säilitada ja kaitsta.
See on hädavajalik, sest igasugune ühtset turgu kahjustav meede võiks finantskriisi mõju laiemale majandusele veelgi süvendada.
<D>
komisjoni liige. - (EL) Kui teil midagi selle vastu ei ole, siis ma pigem ei kommenteeriks hetkel eri väljaannete artikleid, sest minu arvates ei jõua me taolistele artiklitele reageerides mitte kuhugi.
Mida ütleksin, on see, et kultuurimälestised, nagu Akropol ja muud mälestised Kreekas ja teistes liikmesriikides, on inspiratsiooni ja kultuuridevahelise rikkuse allikaks ning just täna võttis Euroopa Komisjon kasutusele Euroopa Liidu oluliste kultuurimälestiste, sealhulgas Akropoli, tähistamise uue süsteemi.
Minu arvates vastab see juba ise küsimusele, kuidas Euroopa sellistesse monumentidesse suhtub.
Teema: Kohalike spordiorganisatsioonide tugevdamine ja rahastamine ELis
Kohalikud spordiorganisatsioonid aitavad väga suurel määral kaasa Euroopa ühiskonna, kultuuri ja Euroopa kodanike tervise edendamisele, kuid praeguses majanduskliimas on paljudel neist rahalisi raskusi.
Milliseid meetmeid saaks komisjon võtta, et kohalikku sporti tugevdada ja selliste organisatsioonide arengut liikmesriikides edendada?
Komisjon viis hiljuti lõpule üldsusega konsulteerimise kohaliku spordi rahastamise teemal.
Kas komisjon saaks täpsemalt teada anda, mis olid selle konsulteerimise eesmärgid ning millal tehakse avalikuks selle täpsemad tulemused?
<D>
(PL) Proua juhataja, esmaspäevased arreteerimised Kopenhaagenis näitavad, et terrorism on Euroopas endiselt reaalseks ohuks.
Europoli raport näitab, et see püsis kõrgel tasemel kogu eelmise aasta jooksul.
Piisab sellest, kui öelda, et eelmisel aastal registreeriti 498 terroriakti.
On tõsi, et see oht ei ole ühtlaselt laiali laotuv, kuna 294 juhtumit leidis aset Prantsusmaal ja 145 Hispaanias, kuid üleilmastumise ajal pakub terroristidele huvi kogu Euroopa Liidu territoorium.
Pealegi ei muuda seda asjaolu, et nende aktide oluline enamus on separatistlikku loomu (millega harjumine on Euroopal võtnud aastakümneid), nagu Baski või Korsika terrorism või vasakpoolne anarhia Kreekas.
Kas see terrorismiga harjumise protsess tähendab, et meie Euroopas oleme hästi ette valmistunud selle vastu võitlemiseks?
Minu kindel veendumus on, et vastus on endiselt eitav.
Kontseptuaalsete alusdokumentide rakendamine, isegi millegi nii põhimõttelise nagu terrorismivastase võitluse strateegia või 2002. aasta juuni raamotsuse vormis õiguslike vahendite rakendamine jätab palju soovida.
Ennetamise ja terroriaktidele reageerimise koordineerimine on samuti mitterahuldav.
Selles suhtes on kiireloomuline vajadus sellist koostööd, eelkõige operatiivset koostööd ja liikmesriikide vahelist teabevahetust parandada; meil on vaja tõhustada Europoli ja Eurojusti võimekust; meil on vaja - ja see on midagi, mida me pidevalt nõuame - tugevdada elutähtsa infrastruktuuri kaitsmist, eelkõige energia ja transpordi osas.
Me peame ka nõudma, et solidaarsusklausel, mis kirjutati varasemasse põhiseaduslepingu eelnõusse, lisataks uude lepingusse, ning et sobiv terrorismivastane klausel lisataks lepingutesse kolmandate riikidega; minu raport nõudis seda enne puhkust.
<D>
fraktsiooni GUE/NGL nimel. - (EL) Härra juhataja, volinik, parlamendiliikmed, igal aastal sureb õhusaaste põhjustatud haiguste tagajärjel enneaegselt 370 000 Euroopa kodanikku.
Komisjoni ametlike andmete kohaselt jääb mitmes Euroopa riigis oodatava keskmise eluea lühenemine õhu kaudu levivate saasteainetega kokkupuutumise tagajärjel kaheksa kuu ja kahe aasta vahele.
Enamiku surmajuhtumitest põhjustavad õhu kaudu levivad peenosakesed.
Meie fraktsioon toetab lõplikku lepituskokkulepet ja kõhklevaid, kuid siiski positiivseid meetmeid, mida kokkulepe praegusele olukorrale vastavalt sisaldab.
Keskenduksin siiski mõnele tõsisele puudusele: kokkuleppes sätestatud õhu kaudu levivate peenosakeste piirmäärad on kaks korda kõrgemad WHO soovitatud vastavatest määradest.
USA Keskkonnakaitse Agentuur on kehtestanud rangemad normid kui Euroopa Liit.
Õhu kaudu levivate peenosakeste (PM10) ohutu piirmäära suhtes ei ole kokkuleppele jõutud.
Seirenõudeid on vähendatud, kuigi pidev kriitilise saastekoormuse jälgimine on olukorra parandamiseks ülimalt vajalik.
Benseenile seatud tähtaegadest kinnipidamisega viivitatakse, mistõttu üks suur süüdlane, kütusekvaliteet, jääb puutumata.
Kuigi kõik räägivad paremast kütusest ja keskkonnasäästlikumatest sõidukitest, jäetakse kõrvale õhu kvaliteet ja selle jälgimine töökohtades.
Veelgi enam, liikmesriikidele jäetakse palju mänguruumi kehtivate õigusaktide jõustamisel ja nende jõustamise üle järelevalve teostamisel.
Võtame positiivseid meetmeid, kuid sellest ei piisa ja just seetõttu toetab meie fraktsioon Euroopa Parlamendi lepituskokkulepet, samal ajal siiski nõudes nõukogult ja komisjonilt julgemaid meetmeid.
<D>
Vastuvõetud muudatused parendavad mõnevõrra nõukogu ettepanekut.
Selle direktiivi põhjendus tugineb veepoliitika valdkonnas ühenduse tegevuse raamistikku kehtestavas direktiivis esinevale nõudele ning sisaldab aspekte, millega me ei nõustu.
Selline on lugu põhimõttega, mille kohaselt maksab saastaja ja mis võib hoopis kaitsta neid, kellel on raha saastamise eest tasumiseks.
Nad peavad vaid ära maksma ja rajama seejärel puhastava tööstuse, mis jätkaks nende tulutoovat ettevõtmist saaste arvelt, mida neil samal ajal lubatud toota on, hävitades nii jõgesid, metsi jm.
Meie arvates on väga oluline saastamise vältimise valdkonnas tegutseda.
Me teame aga, et raamdirektiivi artiklis 16 loetletakse mitmed kohustused, mis on seotud ühenduse ettepanekute koostamisega, hõlmates erimeetmeid võitlemaks eraldiseisvate saastajate või saastajate rühmade poolt tekitatava veereostusega, mis kujutab endast märkimisväärset ohtu veekeskkonnale, kehtestades prioriteetsete ainete nimekirja, mille hulka kuuluvad prioriteetsed ohtlikud ained ning kehtestades kvaliteedistandardid, mida kohaldatakse prioriteetsete ainete kogustele pinnavees, settes ja elustikus.
Teame ka, et nõukogul ei õnnestunud täita Euroopa Parlamendi ootusi teatud prioriteetsete ainete ümberliigitamise osas prioriteetseteks ohtlikeks aineteks ning muude oluliste valdkondade osas.
Seepärast keeldusime hääletusest.
<D>
fraktsiooni PPE-DE nimel. - (DE) Hr president, meie resolutsioon käsitleb inimõiguste olukorda Iraanis ja vaidlust Iraani tuumaprogrammi teemal.
Inimõiguste küsimuses on parlament aastate jooksul korduvalt selgelt oma vaateid väljendanud.
Kõrge esindaja rääkis täna veel kord hukkamistest ja piinamisest.
Hiljutiste sündmuste valguses tahaksin ära tuua Ahwazi araabia kogukonda kuuluvate surma mõistetud poliitiliste aktivistide nimed ning paluda Iraani valitsusel neid mitte hukata.
Need isikud on Zamal Bawi, Faleh al-Mansouri, Said Saki ja Rasoul Mazrea; sama käib ka kahe kurdi ajakirjaniku, Abdolwahed 'Hiwa' Butimari ja Adnan Hassanpouri kohta.
Toogu nende kitsikuse Euroopas teatavaks tegemine neile kaitset!
Mis tuumaküsimusse puutub, siis ei andnud Saeed Jalili, Iraani peamine läbirääkija eelmisel nädalal väliskomisjonile selget ülevaadet Iraani tegelikest kavatsustest.
24 komisjoniliikme esitatud küsimusi käsitleti tervikuna ja pealiskaudselt.
Sel moel ei ole võimalik hajutada sügavat usaldamatust, mis eksisteerib rahvusvahelise üldsuse ja Iraani vahel.
Rahvusvahelise üldsuse solidaarsus on sellisele puiklemisele parim vastus ning seetõttu tervitame oma resolutsioonis Berliinis 22. jaanuaril sõlmitud kokkulepet uue ÜRO Julgeolekunõukogu resolutsiooni koostamiseks.
See kaasab Venemaa ja Hiina ning saadab Iraanile tugeva signaali.
Resolutsioon sätestab lisameetmed rahvusvahelise üldsuse kooskõlastatud lähenemisviisi osana.
Usun, et on õige otsida dialoogi kõiges, kus võimalik, kuid samuti peaksime ikka ja jälle rõhutama, millised on meie huvid, nimelt siis inimõigused ja teisalt ka koostöö, kuid seda vaid siis ja juhul, kui Iraan taastab oma usalduse meie üldsuse silmis.
<D>
(FI) Härra juhataja, volinik, ma tänan härra Parishit selle arutelu eest.
Loomade heaolu tagamine on väga oluline.
Komisjon peab tagama, et loomade vedamise määrust rakendatakse ja jälgitakse järjekindlalt kogu ELis.
ELi õigusaktid loomade vedamise kohta on ranged.
Korduvad tõsised probleemid seoses loomade vedamisega tulenevad tõsistest seaduserikkumistest.
Praegused määrused loomade vedamise ajalise piirangu kohta ja nende erandid on piisavad, kui neid nõuetekohaselt jälgitakse ning kui samal ajal kasutatakse tippkvaliteediga transpordivahendeid.
Viimastel peab olema nõuetekohane ventilatsioon, temperatuuri reguleerimine, joogiveesüsteem ja satelliitnavigatsioonisüsteem.
Lisaks tuleb juhte koolitada ning on vaja koostada suuniseid loomade vedamise nõuetekohaste tingimuste kohta, mida praegu paljudes liikmesriikides tehakse.
Ma arvan, et on oluline, et praegust loomade vedamise määrust kõikjal ELis nõuetekohaselt rakendatakse ning sellest saadud kogemusi võetakse arvesse enne mis tahes uute määruste koostamist.
<D>
nõukogu eesistuja. - Kõigepealt sooviksin ma anda edasi südamliku tänu parlamendile ja liikmetele, kes toetasid nõukogu seisukohta.
Ma olen nõus, et on eri arvamusi; see on parlamentide puhul normaalne.
Ometi tundub mulle, et Euroopa Liit on saanud toetust tänasel istungil.
Ma sooviksin vastata mõnele küsimusele.
Esimene küsimus on süsteemi kohta, mida me kujutame ette toimimas, s.o tulevases vastutustöös, ja siin ma pean silmas muidugi Kosovo institutsioone.
Euroopa Liit on loomulikult saatnud Kosovosse eriesindaja.
Iseseisvuse väljakuulutamisel nõustus Kosovo parlament juba algselt Ahtisaari plaani sätetega.
Kogu plaan kirjutatakse sisse Kosovo põhiseadusesse ja selle õigusaktidesse.
Vastavalt sellele on Euroopa Liidu erisaadiku ülesanne jälgida kohalikke ametiasutusi ja kindlustada kohustuste täitmist, mida uus seisund nõuab.
Pärast rahvusvahelise tsiviilbüroo asutamist saab Euroopa Liidu eriesindajast rahvusvahelise kogukonna tsiviilasjade kõrge esindaja.
Ta annab ka poliitilisi juhtnööre EULEXile.
Ma sooviksin lisada, et Euroopa Liit on teinud viimastel päevadel palju, eelkõige olukorra vaigistamiseks ja Kosovo jaoks kohase toetuse kindlustamiseks.
Lisaks missioonile, mille kohta tegi nõukogu mõned päevad tagasi otsuse, sooviksin ma mainida eilset peasekretäri ja kõrge esindaja Javier Solana visiiti Prištinasse.
Ma sooviksin tsiteerida temalt ainult ühe lause.
Hr Solana ütles:
"Ma sooviksin edastada, et tundeküllus, rõõm, mida te viimastel päevadel nii väärikalt tänavatele laotasite, tuleb nüüd muundada positiivseks ja konstruktiivseks energiaks, et viia ühiskond edasi.”
nõukogu eesistuja. - "Ma sooviksin edastada, et tundeküllus, rõõm, mida te viimastel päevadel nii väärikalt tänavatele laotasite, tuleb nüüd muundada positiivseks ja konstruktiivseks energiaks, et viia ühiskond edasi.”
Minu arvates tähendab see, et me kõik soovime samuti, et meie sõbrad Kosovos oleks valmis muundama energia, mida nad on viimastel päevadel demonstreerinud, ratsionaalsesse tegevusse, mis tagab väärika Euroopa tuleviku mitte ainult Kosovo jaoks, vaid mõistagi ka Serbia jaoks.,
Ma leian, et tänastes sõnavõttudes ja liikmete kaastöös Serbia kohta, kes väärib oma tee jätkamist Euroopa Liiduga ühinemise suunas, ja kuulates eri parlamendi esindajate kõnesid, kangastus mulle, et tulevikus räägivad siin ka serblased.
Ja ma loodan, et ka albaanlased.
Ma olen kindel, et me kuuleme nende riikide keeli, kes nii väga soovivad saada selle parlamendi ja Euroopa Liidu liikmeteks.
Siiski mõne meie Hispaania sõbra märkuste valguses ei ütleks ma, et otsuste teksti kokku sobitamine ei olnud üldasjade ja välissuhete nõukogu jaoks raske, kuid lõpuks õnnestus meil Hispaania ja Küprose kolleegidega kokkuleppele jõuda tekstis, mis peegeldab üksmeelsust, ühiseid otsuseid ja kollektiivset mõtlemist.
Lõpetuseks sooviksin ma öelda, härra president, et loomulikult pean ma nõustuma oma Sloveenia kolleegi härra Kaciniga, kui ta rääkis Kosovo serblaste vajadusest aktsepteerida Kosovot kui oma kodumaad ja osaleda selle valitsemises.
Loomulikult on Kosovo ka nende riik ja iga Kosovo serblaste viivitus Kosovo valitsemisest osa võtmisel võib olla kahjulik.
Need arutelud on mind julgustanud ja ma sooviksin teid tänada, härra president ning daamid ja härrad kõikide nende konstruktiivsete kommentaaride eest.
<D>
(ES) Hr juhataja, sooviksin esmalt arutada pr Ţicău raportit.
See ettepanek on võtmeks veoettevõtja ameti nüüdisajastamisel, võimaldades juurdepääsu sellele erialale ühiseeskirjade ühtse kohaldamise kaudu kõikides liikmesriikides.
Selles suhtes ma kiidan heaks komisjoni ettepaneku ja tervitan seda teadlikult.
Siiski sooviksin korrata küsimust, mille ma tõstatasin seda raportit käsitleva arutelu käigus transpordi- ja turismikomisjonis.
See on seotud mõistega "hea maine”, mille ma välja pakkusin ja mille ma üksmeele huvides seejärel tagasi võtsin, tehes ettepaneku asendada see "eetikanormidega”.
Ma ei sea seda nõuet mingil viisil kahtluse alla; vastupidi, ma nõustun, et tuleks nõuda, et veokorraldajad ei tohiks olla süüdi mõistetud rasketes kuritegudes ega olla kandnud raskeid karistusi maanteevedudega seotud ühenduse õigusnormide rikkumise eest.
Toetan siiski mõiste muutmist, sest me eeldame halba teguviisi kutsealal, mis on Euroopa majanduse võtmevaldkond, mis loob rikkust ja töökohti ning tagab inimeste ja kaupade liikuvuse.
Peaksime hoolikalt mõtlema, enne kui eeldame, et keegi ei ole kutsealal tegutsemiseks piisavalt hea mainega, kui see ei ole tõestatud.
Teiseks, sooviksin tähelepanu juhtida maanteevedude turule pääsu ühiseeskirju käsitleva hr Groschi raporti tähtsusele.
Ettepanekus võtta vastu määrus määratletakse kabotaažitoimingud, tehes lõpu praegusele õiguslikule ebakindlusele.
See lubab kuni kolme järjestikust transporditoimingut seitsmepäevase rahvusvahelise veo tarvis.
Siiski peaksime tegema enamat, et kaotada igasugused kabotaažipiirangud ja saavutada siseriiklike turgude suurem liberaliseerimine.
Lõpetuseks, tervitan bürokraatia vähenemist, mille see uus määruse vastuvõtmise ettepanek toob kaasa seoses ühenduse tegevusloa, selle loa ärakirjade ja juhilubade uue lihtsustatud vorminguga, mis aitab vähendada liikluskontrollimistest tingitud viivitusi.
Daamid ja härrad, me peame muutma transpordisektori tõhusamaks ja konkurentsivõimelisemaks.
<D>
Hr juhataja, tänan, et sõna andsite.
Volinik, daamid ja härrad, tänan teid kommentaaride eest.
Mul on hea meel kuulda, et jagate minu seisukohti ja nägemust tuleviku Euroopa teaduse kohta.
Mis puudutab ülalnimetatud kvoote, siis usun, et minust on veidi valesti aru saadud.
Ma ei räägi kvootidest teadlaste jaoks, vaid on väga selge, et üks olulisemaid takistusi andekate naiste töölevõtmisel ja rakendamisel on töölevõtukomisjonide koosseis.
Need pole sooliselt erapooletud ning seetõttu olen seisukohal, et meil tuleb selles osas midagi ette võtta.
Me ei saa jätkata antud probleemi ignoreerimist ning loota, et homne tuleb helgem ja kõik saab iseenesest korda.
Peame nõudma poliitiliste meetmete kohest kasutuselevõttu.
Komisjon on muidugi lähenenud sellele küsimusele progressiivselt, kuna mitu aastat tagasi loodi teadusuuringute peadirektoraadi juurde naiste ja teaduse üksus.
Pigem on maha jäänud liikmesriigid.
Ülikoolides ja uurimisasutustes muutuse tagamiseks on hädavajalik just nende pühendumine.
Tahaksin tänada koostöö eest oma kolleege, sekretariaati ja komisjoni.
Olen väga rahul teadlaste ja Euroopa naisteadlaste platvormi koostööga - minu eriline tänu neile.
<D>
Härra juhataja, euro on visiooni ja poliitilise tahteavalduse edukas tulemus, mitte turul müüdav toode.
See on parim näide sellest, mida Euroopa suudab saavutada, kui kõik ühendavad oma jõud.
Loomulikult tänan sel puhul nii meie, meie laste kui ka kõigi teiste nimel euro loojaid ja ülesehitajaid: Pierre Wernerit, kes on täna siin, kantsler Helmut Schmidti, president Giscard d'Estaingi, Euroopa Komisjoni toonast presidenti Jacques Delorsi, kantsler Helmut Kohli, president François Mitterrandi, parun Alexandre Lamfalussyd, Tommaso Padoa-Schioppad, Philippe Maystadti ja kõiki teisi, keda ma ei nimetanud.
Sooviksin aga avaldada tänu ka teie eelkäijatele, härra president, ja minu enda eelkäijatele Karl von Wogaule, kes on endiselt meiega ning Christa Randzio-Plathile, kes on samuti täna siin.
Euroopa Parlamendil on olnud kogu asjas kandev roll, sest eurole ülemineku ajal ei olnud meie mureks mitte üksnes pangakontod, vaid ka kodanikud, kes pidid kohanema ja harjuma uue vääringuga ja võtma selle omaks.
Leian, et meie institutsiooni tegevus selles vallas väärib äramärkimist ja tunnustamist.
Mul on hea meel, et tänane üritus toimub siin, Euroopa Parlamendis, mis on demokraatia kodu kõigi eurooplaste jaoks.
Lõppude lõpuks on euro siiski esmajoones meie kõigi ja alles seejärel pankade mure.
Igal juhul on see eurooplaste mure, nagu meile rõõmsalt öeldakse.
Mõned valitsused tunnevad vastumeelt Euroopa seostamisel sümbolitega.
Ent eurooplased ise võtsid euro kasutusele, pidades seda Euroopa Liitu kuulumise sümboliks.
Kõik me muidugi ei kasuta veel eurot.
Alguses oli meid üksteist, nüüd on meid kuusteist.
Me ootame uusi liikmeid ühinema.
Mul on tunne, et kriis on pannud mõnesid riike uuesti kaaluma, kas liituda euroalaga või mitte.
Arvan, et see tõendab meie edukust kõige paremini.
Nagu tihti on näha, saavutab Euroopa edu oma tõhusust näidates, ning euro 10. aastapäeva tähistamisel näeme selgelt, et eurole antud hinnang on valdavalt positiivne.
Mõned seni kõhelnud riigid võivad nüüd tulla euroala uksele koputama.
Me üksnes julgustame neid seda tegema vastavalt asutamislepingule, mis on püsinud siiani muutumatuna ja mille kasulikud sätted võimaldavad Euroopal lahendada majandus- ja rahandusküsimusi konsolideerimise ja laienemise sammastele tuginedes.
Aastapäev on aga ka tulevikku vaatamise aeg.
Euro, mida viimased kümme aastat on täiustanud, peab nüüd muutuma kättesaadavaks ka uutes valdkondades - ma ei taha öelda, et me pole nendega üldse tegelenud, vaid et see töö on veel pooleli.
Jean-Claude Juncker kirjeldas praegust kriisi majanduskoostöös.
Tegu ei ole tavaolukorraga.
Selles kriisis mõistame kõik, et kui majandusliit oleks suutnud areneda sama kiiresti kui rahaliit, siis oleks meie olukord palju parem.
Õppigem siis sellest.
Ei ole normaalne, et me keskendume eelarvedefitsiidile ja jätame unarusse riiklike kulutuste kvaliteedi.
Valitsused peavad õppima rääkima üksteisega oma majanduspoliitikast.
Ei ole normaalne, et liikmesriigid võtavad nii erineva intressimääraga laene, kui neil on sama vääring ja sama Euroopa Keskpanga kehtestatud intressimäär.
Sama käib ka finantsturgude järelevalve kohta.
President Valéry Giscard d'Estaing mainis artikli 105 lõiget 6, mis on meie ühine platvorm, kust saame edasi areneda.
Minu arvates seisneb üks selle kriisi õppetundidest selles, et see näitab Euroopa Keskpanga kui järelevalve teostaja tähtsust.
Me ei taha eraldada finantsturgude järelevalvet makromajanduslikust järelevalvest.
Kuid kui me soovime seda saavutada, tuleb meil, poliitilistel liidritel, mõelda, kuidas tasakaalu saavutada.
Kui Euroopa Keskpanga ülesandeid laiendada, siis tuleb näidata, kuidas luua tulevikus institutsionaalne tasakaal tervikuna.
Tahaksin teha veel ühe märkuse euro rahvusvahelise rolli kohta.
Olen nõus, et me ei peaks nõudma eurole sellist pöörast privileegi nagu reservvaluutaks olemine.
Siiski pole õige ka see, et me kulutame euro loomisele kümme aastat ning kümme aastat pärast eurole üleminekut oleme rahvusvahelisel areenil endiselt passiivsed ja euro tugevust ei ole üleilmse rahasüsteemi tasakaalustamisel selgemini näha.
Lõpetuseks olgu öeldud, et minu arvates on euro palju enamat kui pelgalt üks vääring.
Seepärast on see Euroopa Parlamendi jaoks tähtis küsimus.
See on vahend, mis teenib meie kodanikke, kes on silmitsi ajaloo ühe tõsisema kriisiga.
Me peame kasutama seda võrratut Euroopa sümbolit selleks, et aidata oma kodanikel pääseda kriisist parimal võimalikul viisil.
<D>
(PL) Proua juhataja, Euroopa koolid toimivad 1957. aastal allkirjastatud konventsiooni alusel.
Euroopas on viimase 50 aasta jooksul aset leidnud rohked muudatused: mitmed laienemised, asutuste ja ametite arvu suurenemine ning palju paindlikumad töölepingud.
Seega ei saa olla kahtlust, et ka Euroopa koolide süsteem vajab muutusi ja reforme.
On palju olulisi asju, mis vajavad muutmist.
Küsimus, mis mind kõige rohkem huvitab, on õpilaste väljavalimine, s.t jagamine esimesse, teise või kolmandasse kategoriasse.
Selle tulemusena püüab Euroopa Liit ühelt poolt suurendada Euroopa kodanike liikuvust tööturul ja kõrvaldada sellega seotud piiranguid, ja teiselt poolt ei lase ta Euroopa koolis õppida lastel, kelle vanemad võivad töötada erinevates asutustes ja ettevõtetes kogu Euroopa Liidus.
Lahendus tuleb leida probleemile, mis hõlmab teatud koolide ülekoormust.
Samuti on vaja võtta meetmed seoses erivajadustega lastega.
Lõpetuseks tahaksin paluda, et kaalutaks võimalust luua Euroopa koolid uutesse liikmesriikidesse.
<D>
kirjalikult. - (PL) Kliimamuutuste probleem ja loodusliku keskkonna hävimise vastane võitlus tõusid Euroopa Liidu tegevuskava etteotsa 2007. aastal.
Euroopa Komisjoni ettepanekud on eelmise aasta märtsis välja töötatud ambitsioonikate eesmärkide konkreetseks väljundiks.
Need kajastavad meie 27 rahvusest koosneva ühenduse poolt võetud juhtrolli seoses kasvuhoonegaaside heite piiramisega.
Ma ei soovi muuta eesmärke või ambitsioone küsitavaks, kuid tuleb aru saada, et Euroopa Ühendus koosneb kahest riikidegrupist, keda kuni viimase ajani lahutas nn raudne eesriie.
Lääneriigid on juba aastakümneid olnud tundlikud vajaduse suhtes kaitsta looduskeskkonda.
See päädis keskkonnanõuetega, mis on väärt kopeerimist teistel kontinentidel.
Sellele vastupidiselt toimus endise Comeconi riikides kiire industrialiseerimine.
See hõlmas raua- ja terasetööstust, raskekemikaalide tööstust ja muud liiki tööstuste potentsiaali arendamist, millel olid keskkonda kahjustavad tagajärjed.
Liidu standarditele vastavusseviimise protsess oli eriti kulukas ja pole üllatav, et need riigid kauplesid oma ühinemislepingutes välja nii palju üleminekuperioode.
Kesk- ja Ida- Euroopa riigid viisid selles mõttes väga lühikese aja jooksul läbi erakordselt olulise ümberkujundamise.
Euroopa Komisjoni ettepanekutele vastavalt seisavad need riigid nüüd silmitsi väljakutsetega, mis võivad osutuda suuremaks, kui nad on suutelised, ja mis võivad mõjutada nende arenguvõimalusi.
Õige tasakaalu leidmine keskkonnanõuete, õigete konkurentsitingimuste ja töökohtade kaitse vahel on midagi, mis puudutab kogu Euroopa Liitu.
Siiski on eriti tähtis, et raskustes olevad riigid järele jõuaksid.
<D>
fraktsiooni PSE nimel. - (ET) Kallid kolleegid, inimõiguste päeval, 10. detsembril alustas Poolas tegevust telejaam Belsat eesmärgiga jagada valgevenelastele sõltumatut infot Valgevenes, Euroopas ja mujal maailmas toimuvast.
Peamiselt valgevenekeelne telekanal jõuab praegu satelliidi abil 10% valgevenelasteni.
Telejaama töö kulgeb pideva pinge all.
Märtsi lõpus viisid KGB ja politsei Valgevenes läbi haarangud, et tabada Belsati kohalikke reportereid.
Ajakirjanikelt võeti ära nende põhitöövahendid: sülearvutid ja saatmistehnika.
Sõltumatud reporterid ise elavad pidevas ülekuulamis- ja arreteerimishirmus.
Olukord Euroopa Liidu vahetus naabruses paiknevas Valgevenes on sama karm kui raudse eesriide taga.
Eestlasena ja Moldova delegatsiooni juhina väidan, et N. Liidu koosseisu kuulunud Valgevene kodanikud vajavad täna sõltumatut infot nagu hapnikku.
Belsat on suurepärane algatus, ent hea televisioon ei sünni odavalt.
Märtsis Euroopa Parlamendis meie ees end tutvustamas käinud demokraatia eest võitlevad Valgevene Belsati jaoks töötavad ajakirjanikud vajavad meie igakülgset toetust.
Kutsun Euroopa Komisjoni ja kõiki meie liikmesriike üles Belsati nii rahaliselt kui ka moraalselt toetama.
Ärme unusta, et vaba ajakirjandus on demokraatia nurgakivi.
<D>
fraktsiooni PPE-DE nimel. - Härra juhataja, rääkides, arutledes ja lähenedes ühisele seisukohale totalitaarsete režiimide kuritegude hindamise küsimuses Euroopas on kiirema moraalse ja õigusliku edu saavutamise teel üks väga ilmne takistus.
See peamine takistus on praeguse Venemaa valitsuse raskestimõistetav seisukoht.
Mis puutub NSVLi stalinistlikus minevikus sooritatud kuritegudesse, siis selle asemel, et distantseerida end jõhkrate inimsusevastaste kuritegude, sõjakuritegude ja muu halva asjakohase hukkamõistmisega, ei järgi Venemaa valitsev eliit natsismivaba Saksamaa head eeskuju.
Ei, nõukogude füürerit, Stalinit kiidetakse ja tema ja tema kaaskonna kuritegusid eitatakse või vähendatakse ning ohvreid alandatakse ja mõnitatakse.
See imelik poliitiline käitumine, nii kahjulik Venemaale endale, ei saa välja tuua tõde tegude kohta, kuid mõjutab jätkuvalt halvasti meie Euroopa standardeid ja hinnangute ausust.
Me peaks mõistma, kuidas selline silmakirjalikkus ja topeltstandardid on kasulikud mitmesugustele uusnatsidele, jne.
Kui keegi ütleb: "hästi, enne kui ametlik Venemaa meelt muudab, peame me enda oma külmutama ja järgima Kremli maailmavaadet või lükkama edasi oma hinnangud ja otsused”, siis on see täiesti ja sügavalt ekslik seisukoht.
Sõltumata sellest, kuidas Vene riigi palgal olevad politiseeritud ajaloolased proovivad Euroopa tegelikku ajalugu ümber kirjutada, tuleks kahte 20. sajandi kõige verisemat rahvusvahelist türanniat ja väiksemaid diktatuure asjakohaselt hinnata.
See peab olema parim võimalus, kuidas Euroopa saab tuleviku Venemaad aidata.
<D>
kirjalikult. - (HU) Horvaatia on oma ajaloolise eesmärgi saavutamisest ühe sammu kaugusel.
Küsimus on selles, milline see samm olema saab.
Kas see on pikk samm, mille ees seisavad takistused, võib-olla isegi kunstlikud takistused?
Või on see lihtsam lühem samm, mis põhineb koostööl ja mille juures hinnatakse seni võetud raskete kohustuste täitmist?
Horvaatia rahvas on ühinemisläbirääkimiste lõpetamise saavutamiseks teinud tähelepanuväärset tööd ja nende koostöö väärib tunnustust, olgu siis korruptsiooni, huvide konfliktide ja organiseeritud kuritegevuse vähendamiseks tehtud jõupingutuste või riigi naabruspoliitika parandamise eest.
Mõned küsimused on muidugi siiani lahendamata, enamik neist kahepoolsed, kuid tuleb rõhutada, et need ei tohiks Euroopa teemasid segada.
Olen veendunud, et Horvaatia väärib ELi liikmesriigiks saamist ja läbirääkimiste lõpetamist Ungari eesistumise ajal.
Horvaatia asend Lääne-Balkanil on strateegiliselt tähtis.
Seda rolli tugevdavad kolm Horvaatia ja Ungari valitsuse vahel sõlmitud lepingut, milles käsitletakse energiavarustuse kindluse suurendamist, piiriüleste süsivesinike maardlate ühist teaduslikku uurimist ja naftavarude ladustamist.
Soovin siiralt Horvaatia rahvale kõigi loomulike - ja võib-olla ka kunstlikult püstitatud - tõkete kaotamist nende ühinemise teelt, sest Horvaatia ei ole ELiga ühinemiseks mitte ainult piisavalt küps, vaid on seda ka väärt.
Palun teid, kaasparlamendiliikmed, toetada oma toetushäältega Horvaatia võimalikult kiiret ELiga ühinemist, sest nii oleks võimalik ühinemiseni jõuda sümboolselt Horvaatia sõltumatuse 20. aastal.
<D>
(FR) Lugupeetud juhataja, mõned nädalad tagasi ütles Iirimaa "ei” ja ma arvan, et, nagu me kõik teame, see illustreerib Euroopa kodanike vahel suurenevat lõhet.
Seda "ei-d” ei tohiks ilmselt alahinnata ja ma arvan, et vastupidi, see peaks sundima kõiki poliitilisi liidreid võtma arvesse inimeste ootusi ja muresid ning püüdma pakkuda neile vastuseid, ükskõik mis leping jõus on.
Ei ole nii, et kui meil oleks homme Lissaboni leping, kaoks kõik võlukepi viibutuse peale.
Eesistujariik Prantsusmaa on valinud neljale valdkonnale keskendumise, mis on ilmselt väga kasulik, eriti kliimamuutuse osas.
Siiski leian, et sügava kriisi, finantsilise ja toidukriisi ajal, toormaterjalide plahvatusliku hinnatõusu tingimustes, suureneva naftanappuse ja kalliduse juures, ootavad inimesed mitte ainult probleemidele osutamist, vaid ka visiooni: inimesed ootavad tulevikuväljavaateid.
Just praegu tahaksin soovitada kolme varianti mõtisklemiseks.
Esimene puudutab meie identiteedi põhilist, olulise tähtsusega küsimust.
Ma usun, mul on sügav veendumus, et on olemas Euroopa mudel, Euroopa ühiskonna projekt.
See Euroopa mudel on majanduslik, jätkusuutlik ja ka sotsiaalne.
See Euroopa mudel näiteks otsib, kuidas võidelda kasvava ebavõrdsusega.
Seega on olemas Euroopa mudel ja me peaksime olema uhked selle üle, me peaksime seda esile tooma, edasi toimetama, sellega tegelema, seda kaitsma ja seda soosima.
See on esimene variant.
Siis on teine variant mõtisklemiseks.
Ma arvan, et me vajame uut visiooni maailmakorraldusest.
Seda öeldes mõtlen ma eriti Aafrika peale.
Ma mõtlen põllumajandustoodangu küsimust; ma arvan, et me peaksime lõpetama oma põllumajandustoodete ekspordi subsideerimise ja selle asemel töötama selles suunas, et Aafrika oleks isemajandav toidu ja energia osas.
See on uus revolutsioon, mida me vajame õiglasema maailma jaoks tulevikus.
(Aplaus)
Lõpuks, ma usun, ja me ei peaks kunagi lõpetama endile selle meeldetuletamist, et on Euroopa väärtused, millest me ei tohiks kunagi lahti öelda: need on demokraatia ja inimõigused, ja need kehtivad meie jaoks Euroopas, ja hakkavad tulevikus kehtima Vahemere Liidu jaoks, kus ei saa olema äri eelkõige, sellal kui inimõigused unarusse jäetakse.
Inimõiguste küsimus on olulise tähtsusega saabuvatel aastakümnetel - see on Euroopa sügavalt juurdunud identiteet ja väärib, et seda kaitstaks.
Austatud president, need on mõned küsimused, mis minu arvates on meie ees, nad puudutavad otsustava tähtsusega teemasid, teiste sõnadega, visiooni ja sügavamat tähendust, mis me peame andma ja tahame anda Euroopale.
Need küsimused pole ainult poliitilised probleemid, vaid ka südametunnistuse probleemid.
<D>
kirjalikult. - (SK) 19.-27. juulini külastasin ma Uus-Meremaad Euroopa Parlamendi 11-liikmelise delegatsiooni koosseisus.
See Euroopa vaimsust kandev arenenud ja rikas riik asub Slovakkiast enam kui 27 000 km kaugusel.
Meie kohtumised Aucklandi ülikooli Euroopa instituudi ja Christchurchi ülikooli üliõpilastega olid väga inspireerivad.
Me rääkisime Euroopa Ühenduse teadusuuringute, tehnoloogiaarenduse ja tutvustamistegevuse seitsmendast raamprogrammist ning ELi ja Uus-Meremaa koostöövõimalustest teaduse ja uurimistegevuse valdkonnas.
Sel põhjusel toetan ma konsultatsiooniprotsessi raames teaduse ja tehnikakoostöö lepingu sõlmimist Euroopa Ühenduse ja Uus-Meremaa valitsuse vahel ning seepärast hääletasin ma raportöör Angelika Niebleri raporti poolt.
Uus-Meremaa on maailma üks vähemreostatud riike ja selle fakti üle on tal põhjust uhke olla.
Uusmeremaalaste loosung on "Roheline, puhas ja ohutu”.
2/3 riigi energiatoodangust tuleb hüdroenergiast.
Elektri tootmiseks kasutatakse ka tohutuid kuuma vee varusid.
Tuumaenergiat ei kasutata üldse.
Ma olen täiesti veendunud, et vastastikune koostöö kliimamuutuse vastu võitlemisel ning ühiste lahenduste otsimine teaduse, uuringu- ja uuendustegevuse valdkonnas on mõlemale poolele kasulik.
<D>
kirjalikult. - (RO) Sooviksin rõhutada kehalise kasvatuse tundide tähtust ELi koolides ja põhikoolides.
Praegu on kehaline kasvatus ainus aine kooli õppekavas, mille eesmärk on valmistada lapsi ette tervislikuks eluks.
Ma hindan ELi algatust suurendada kehalise kasvatuse tundide arvu koolides.
Koos kehalise kasvatuse tundide arvu suurenemisega peaksime võtma arvesse ka kahte tähtsat küsimust: ma pean silmas kehalise kasvatuse ligitõmbavust ja eristatud kehalise kasvatuse tundide võimalikkust.
Minu väide põhineb vestlustel Rumeenia õpilaste ja spordiõpetajatega.
Kahjuks põhjustab kehalise kasvatuse tundide mitteligitõmbavus tundidest puudumiste arvu suurenemist.
Üks põhjus on tundide mitmekesistamiseks vajalike aineliste vahendite puudumine.
Teine probleem on ülekaaluliste või rasvunud noorte jaoks eriliste kehalise kasvatuse tundide puudumine.
Kehalise kasvatuse tunnid on ühesuguse intensiivsusega nii tervetele kui ka probleemidega lastele.
Seega on noored mõnikord sunnitud spordiväljakult kõrvale jääma.
Need on mõningad mitmetes Euroopa Liidu liikmesriikides esinevatest probleemidest, millele peame lahenduse leidma.
Ma kutsun Euroopa Komisjoni otsima lahendusi ja isegi näiteid headest tavadest liikmesriikides.
<D>
(DA) Austatud juhataja!
Parlament otsustas täna tunnistada toiduainetega kindlustatuse kontekstis põllumajandus ametlikult strateegiliseks sektoriks.
Meie Euroopa Demokraatide ja Liberaalide Liidu fraktsioonis oleme seda palju aastaid tunnistanud.
Samamoodi tunnistame ka tõsiasja, et põllumajandus on strateegiline sektor toidu kvaliteedi, rahvatervise ning jätkusuutliku majanduskasvu seisukohalt.
See siiski ei õigusta koolide puuvilja- ja piimakavasid ega rohkem turu toetatavaid piimatoodete subsiidiumite kavasid.
Tahaksime juhtida tähelepanu sellele, et hääletasime nende ettepanekute vastu ja meil on kahju, et need hääletamisel läbi läksid.
See ei tohi siiski hävitada üldist pilti, milleks on tõsiasi, et peame tagama põllumajandusele head tingimused.
Võimäed, veinijärved ja kooliprogrammid ei vii siiski meid edasi.
Turule sekkumine ja turu moonutamine ei taga põllumajandusettevõtjatele sissetulekut.
Selle asemel peame investeerima teadusuuringutesse ja andma põllumajandusettevõtjatele võimaluse kasutada uusi tehnoloogiaid sissetulekute alternatiivsete vormide teenimiseks.
Leiame, et üldjoontes on raport hea ja seega hääletasime tervikuna selle poolt.
<D>
fraktsiooni PSE nimel. - (DE) Härra juhataja, omaalgatuslikud raportid on kindlasti õigustatud selles parlamendis.
Oleme 27 riigi ja rahva parlament ning inimeste meeltes mõlgub palju küsimusi nii ELi kui ka meie suhete kohta teiste maailma osadega.
Nõustun siiski ka nendega, kes on öelnud, et parlament on üha enam muutunud nõuandvast kogust õigusandlikuks organiks.
Lissaboni leping viib seda veelgi edasi.
Seepärast peame paika panema prioriteedid.
Kuulsin, et me kulutame vaid 17,4% oma ajast õigusloomele: see ei ole piisav.
Me oleme surve all, aeg surub peale.
Soovime paremat seadusandlust, seega vajame aega ja prioriteete.
On hea, et ütleme nüüd, et mitte kõiki raporteid ei pea täiskogul uuesti arutama.
On võimalik hääletada ilma esmalt arutlemata ning liikmed võivad esitada kirjalikud avaldused, kui nad soovivad väljendada oma seisukohti raporti suhtes.
Seda ei pea tegema suuliselt täiskogu istungjärgul.
Proua asepresident, leian, et see on õige, et raportööril oleks parlamendis õigus esimesele ja viimasele sõnale, sest olles "kodanike koja” moodi, peame end väljendama arutelu alguses ja lõpus.
See on hea uuendus.
Viimasena, kuid mitte vähem tähtsana küsimuste teema.
Kõnealune süsteem on väga hea senikaua, kuni seda kuritarvitatakse.
Me kuulsime, millised on arvud - kaheksa liiget esitavad 25% küsimustest.
See on umbes 1700 küsimust kaheksalt liikmelt.
Näeme, et nad on väga töökad, kuid see tundub pigem olevat nii, et nagu ka paljudel teistel juhtudel, kuritarvitavad ELi vastased ELi süsteemi põhjendamatult.
Peame selleks kehtestama eeskirjad ning suunised oleksid lähtepunktiks, raamistikuks, mille järgi me saaksime töötada.
Minu õnnitlused härra Corbettile, et ta võitles selle nimel, et taas kord parlamenti edasi arendada.
Ma tänan teid väga.
<D>
Proua juhataja, daamid ja härrad, Lissaboni strateegia kasutuselevõtuga seadis Euroopa Liit ambitsioonika eesmärgi: vähendada aastaks 2010 oluliselt vaesust.
Sellest alates on liit loonud poliitikavahendeid, et seda eesmärki saavutada.
Avatud kooskõlastusmeetod sotsiaalkaitse ja sotsiaalse kaasatuse valdkonnas on aidanud vaesuse ja sotsiaalse tõrjutusega võitlemist tugevdada ja on toetanud liikmesriikide jõupingutusi.
See liikmesriikidevaheline koostöö on andnud väga häid tulemusi.
Peatun kolmel näitel: praegu on 22 liikmesriiki seadnud endale laste vaesusega võitlemisel arvulise eesmärgi; praegu on riiklikesse vaesusega võitlemise strateegiatesse väga tihedalt kaasatud kodanikud ja äriühingud; ja sotsiaalse kaasatuse strateegiad on integreeritud paljudesse poliitikavaldkondadesse: tööhõive, haridus ja kutseõpe, tervishoid ja elamumajandus.
Seega kasutatakse sotsiaalse tõrjutusega võitlemisel kõiki asjaomaseid poliitikaid.
Uus sotsiaalmeetmete kava, mille komisjon 2. juulil 2008 vastu võttis, määratleb seitset prioriteetset tegevusvaldkonda, sh vaesuse ja sotsiaalse tõrjutusega võitlemine.
Samuti tehakse uues sotsiaalmeetmete kavas ettepanek avatud kooskõlastusmeetodi tugevdamiseks.
Euroopa majanduskasvu ja tööhõive stimuleerimise kava, mis riigipeadele ja valitsusjuhtidele esitati Euroopa tippkohtumisel 2008. aasta detsembris, seab eesmärgiks finants- ja majanduskriisi mõju leevendamise ja ka juba Lissaboni majanduskasvu ja tööhõive strateegia raames teostatavate reformide tugevdamise.
Samuti on komisjon alustanud liikmesriikides finants- ja majanduskriisi sotsiaalse mõju ja riiklikul tasandil võetud meetmete regulaarset jälgimist.
Selle kriisi sotsiaalse mõju jälgimistegevuse tulemused peaks avaldatama kord kvartalis ja arusaadavalt keskendutakse selles peamiselt kõige haavatavamatele rühmadele.
Samuti jätkab komisjon koostööd liikmesriikidega, tagamaks komisjoni 2008. aasta oktoobris vastu võetud, tööturult tõrjutud isikute aktiivse kaasamise kohta esitatud soovituste tõhus rakendamine.
Eriti on kõnealuse soovituse eesmärgiks suurendada miinimumpalgasüsteemide tõhusust, mis paljudes liikmesriikides pole veel piisavalt arenenud.
Teisisõnu on eriti tähtis võimaldada igal kodanikul saavutada väärikas elatustase, eriti praeguse kriisi ajal.
Samuti meenutaksin teile, et aasta 2010 on vaesuse ja sotsiaalse tõrjutusega võitlemise Euroopa aasta.
See keskendub järgmisele: sotsiaalselt tõrjutud inimeste õiguste järgimine ja võimalused nende aktiivseks taaslõimimiseks ühiskonda; ühiskonna iga liikme vastutuse rõhutamine vaesusega võitlemisel; läbiproovitud meetodite laiendamine sotsiaalse kaasatuse valdkonnas; peamiste poliitika osapoolte suurem pühendumus.
Arvan, et nimetatud meetmed kinnitavad asjaolu, et Euroopa püüab pidevalt konkreetsel viisil kõige haavatavamate rühmade vajadustega tegeleda, eriti praeguses majandusolukorras.
Loodan, et liikmesriigid reageerivad positiivselt komisjoni üleskutsele lahendada sotsiaalse kriisi tagajärjed.
Selleks saavad nad kasutada neile kättesaadavaid ühenduse rahastamisvahendeid, eriti Euroopa Sotsiaalfondi ja Euroopa Globaliseerumisega Kohanemise Fondi.
<D>
Härra juhataja, ma kuulasin volinikku tähelepanelikult.
ELis on neli puuvillakasvatusega tegelevat riiki: Kreeka, Hispaania, Bulgaaria ja väga väikesel määral Portugal.
Kui ma alustasin selle raporti koostamist, tegin ma tihedat koostööd suure hulga inimestega, sain soovitusi ja osalesin aruteludes, niisiis võin öelda, et tegemist on kauaaegse, ulatusliku koostöö viljaga.
Ma töötasin koos oma komisjoni liikmetega, keda ma tänan, koos Hispaania puuvillatootmise ja lõugutamise sektori esindajatega, ja loomulikult oma Kreeka kaasmaalastega.
Ma tahaksin rõhutada, et raport kiideti põllumajanduskomisjoni poolt heaks 28 poolthäälega 6 vastu.
See näitab heakskiidu kõrget taset.
Lubage mul lühidalt peatuda 2004. aasta ettepanekul puuvilla toetuskava kohta.
Selle tühistas Euroopa Kohus.
Kohus nõudis, et 35% maksetest oleksid seotud ja 65% lahti seotud.
Sellele järgnevatel aastatel hakkas puuvillakasvatus vähenema ja lõpuks oli see Hispaanias kahanenud 50% võrra ja Kreekas umbes 20%.
Puuvillafarmide arv Hispaanias vähenes 25% ja Kreekas 11% võrra.
Käesoleva raporti eesmärgiks on, et puuvilla kasvatamine Euroopas jätkuks: EL tervikuna annab ainult 2% maailma toodangust.
Seetõttu leppisime kokku, et liikmesriikides puuvilla kasvatamiseks määratud rahastamine säilitatakse täies ulatuses.
Loomulikult, vältimaks puuvillakasvatuse vähenemise või mittetasuvaks muutumise riski, taotlesime rahastamise väikest suurendamist hektari kohta ja ma olen äärmiselt rõõmus kuuldes, et te selle heaks kiitsite.
Mõistagi tähendab see, et kuna üldsumma jääb samaks, vähendatakse haritavat põllupinda.
Loomulikult ei ole absoluutselt mingit viidet sellele, et liikmesriiki, kes tahab haritavat põllupinda oma soovi kohaselt suurendada, ootaksid probleemid, sest ülempiiri ei ole kindlaks määratud.
Seotud ja lahtiseotud abi suhe jääb 35-65%.
Siiski taotlesime, et liikmesriikidel oleks lubatud oma seotud abi proportsiooni muuta, kui nad soovivad, langemata allapoole 35% alampiiri.
Lubage mul siinkohal öelda, et üks asi tuleks selgeks teha.
Uus maa-ala ei esinda kindlaks määratud ülemmäära, mille ületamise eest määratakse karistusi nagu varem.
Vastupidi, see on võimalus kaitsta sektorile antud hetkel osutatavat üldist abi.
Kahtlemata me usume, et ettepanek abi suurendamiseks osutub tugevaks stiimuliks põllukultuuri kasvatamise jätkamiseks.
Me teeme ka ettepaneku riiklike assigneeringute eraldamiseks 1% ulatuses, mida rahastatakse seotud abist mahaarvamiste kaudu, absorbeerimata eraldistest, ja teise sambasse üle viidud 22 miljonist eurost.
Mida riiklike assigneeringutega saavutatakse?
Esiteks, selle eesmärgid on ambitsioonikad: abi osutatakse näiteks uute sortide teaduslikuks uurimiseks, mis nõuaksid vähem vett ja väiksemat pestitsiidide kasutamist, mis oleks väga kasulik keskkonnale.
Teiseks paraneks toodetava puuvilla kvaliteet, ja lõugutamistööstust kaasajastataks.
Raporti projekt kajastab liikmesriikide puuvillakasvatajate vajadusi ja on samal ajal kooskõlas ELi eesmärkidega.
See käsitleb rahastamist ja kehtestab samal ajal keskkonnameetmed, mis on ELile eluliselt olulised.
Lubage mul kokkuvõtteks ära märkida minu parlamendiliikmetest kolleegide suurepärane koostöö ja igakülgne toetus raporti väljatöötamise ajal, mis võimaldas meil kasutusele võtta uusi kontseptsioone ja soovitusi.
Ma olen kindel, et uue süsteemi rakendamine aitab ELis säilitada õitsva puuvillakasvatussektori ja elujõulise lõugutamistööstuse.
Lõpuks tahaksin veel kord tänada komisjoni konstruktiivse viisi eest puuvilla tootvate riikide vajadustega arvestamisel.
Me oleme lõpuks saavutanud tulemuse ja saame nõukogule õiget suunda osutada.
<D>
komisjoni asepresident. - Mis puutub küsimusse plaani D ja teatise "Euroopa arutelu” kohta, siis lubage mul öelda, et pean meie kohustuseks koos liikmesriikide ja muude ELi institutsioonidega suhelda kodanikega kõikide meie poliitikate ja seisukohtade osas.
Kuigi lepingu osas on põhiülesanne loomulikult liikmesriikidel, peab ka komisjon olema valmis teavitama ja selgitama.
Meie hiljutine teatis "Euroopa arutelu" püüab edendada tegusat dialoogi kodanike ja otsustajate vahel ning, Lissaboni lepingule otseselt või ainuüksi viitamata, võib "Euroopa arutelu" alusel võetavaid meetmeid seostada lepingut käsitleva kommunikatsiooniga.
Leping on üks meie neljast kommunikatsiooniprioriteedist 2008. aastal.
Meie tegevus on detsentraliseeritud ja eristatud, et sobituda iga liikmesriigi kohalike oludega, mis sisuliselt tähendab "lokaalselt tegutsemist".
Meie esindajad on teinud koostööd iga liikmesriigi ja parlamendi infobüroodega, et koostada riiklikud kommunikatsioonikavad, mis vastaksid erinevatele vajadustele, kusjuures tegevus on hõlmanud suhtlemist siseriiklike huvirühmadega, ajakirjanike koolitamist, teabe vahendust ja levitamist, arutelusid kodanikuühiskonnaga ning üritusi koolides ja ülikoolides.
Me oleme koostanud laia valiku tugimaterjale, sealhulgas PowerPoint-esitlusi, tekstilõike kõnede jaoks, küsimusi ja vastuseid, teabelehti erinevates valdkondades - need kõik on mõeldud selleks, et aidata teabeedastajatel esitada teemade kohta fakte.
Ning, nagu te teate, on komisjon Brüsselis käivitanud Lissaboni lepingule pühendatud võrgulehe 23 ametlikus keeles ja meie online-foorumis "Euroopa arutelu" on hiljuti taaskäivitunud arutelud lepingu üle, mis on osutunud üheks menukamaks valdkonnaks, kus on esitatud tuhandeid arvamusavaldusi.
<D>
komisjoni liige. - Pr juhataja, tänane arutelu keskendus suuresti majapidamistele ja komisjoni ettepanek läheb neist kaugemale: see hõlmab kindlasti ka tööstust.
Kogu lugupidamise juures haavatavate tarbijate vastu on see, mida me saavutada püüame, hästitoimiv turg.
Kunagi ei saa kõike subsideerida, sest siis tuleks kelleltki võtta ja anda kellelegi teisele; ma tean, et leidub haavatavaid tarbijaid, kellele me tähelepanu peame osutama, aga põhimõtteliselt püüame me saavutada hästitoimivat omavahel ühendatud Euroopa turgu, mis tugineb teistes valdkondades saadud väärtustele ja kogemusele.
Energiaturg hakkas arenema alles hiljuti ja selle rakendamine võtab aega, kuid ma usun, et tänane arutelu näitab tõesti, et komisjoni ettepanek käsitleb kõiki põhivaldkondi õigesti.
On olnud kahtlusi selles osas, kas muutus on ikka vajalik.
Mina usun, et on: seda on lisaks komisjoni aastaaruannetele näidanud ka konkurentsivõimelise sektori uuring.
Parlamendi Vidal-Quadrase raport ütles, et me vajame muutust ja et me vajame ettepanekuid.
Üldiselt oleme hiljuti teinud edusamme konkurentsiseaduse osas.
Siin on keeruline see, et kui sa avastad konkurentsivastase käitumise, on see tagasiulatuv: määratakse trahv, kuid tarbija on juba selle eest maksnud.
Nii vajame me struktuurilist muudatust ja ma arvan, et meie tehtud ettepanekud vastavad sellele.
On mõned küsimused, kus ma usun, et me läheme energiaturu ettepanekust kaugemale.
Alustame koostööametist.
Olen täiesti nõus, et sõltumatu amet on kõige alus.
Mul on kõhklused selle osas, et meil on ka piire seadev pretsedendiõigus, ja ameti olemasolul on komisjon õiguslike piirides muudetud nii tugevaks kui võimalik.
Komiteemenetluse koha pealt nii palju, et ma saan aru parlamendi küsimustest komiteemenetluse kohta, kuid selline on menetlus, mis meil olemas on ja me peaksime seda kasutama tulemuste saavutamiseks.
Rikkumise osas oli hr Paasilinna see, kes ütles, et selline on meie menetlus ja me peaksime seda kasutama, sest teist meil ei ole.
Esitati ka küsimus tarbijaõiguste kohta.
Eksisteerib subsidiaarsus, kuid lennundus on piiriülesem küsimus.
Usun, et energiaharta on rohkem subsidiaarsusega seotud.
Me näitame head eeskuju, kuid kas me peaksime tõesti tooma mängu Euroopa õigusaktid?
Mul on selles osas kahtlusi.
Ma ei ole selle vastu, kuid eksisteerib piir, kus Euroopa õigusakte vajatakse ja kust alates kehtib riiklik seadus.
Igatahes arvan, et need on olulised küsimused ja parlament leiab kindlasti õige lähenemisviisi.
Lõpetuseks tänan veel kord pr Morganit, pr De Vitsi, Giles Chichesteri ja Alejo Vidal-Quadrasast for suurepäraste raportite eest.
Arvan, et arutelu näitas selgelt, et toimus ka tihe sisemine arutelu ja ma ootan homset hääletust, sest Vidal-Quadrase raport sillutas meile teed ettepaneku tegemiseks.
Ma tean, et nõukogu ja parlament peavad tegema tööd tasakaalustatud lahenduse leidmiseks.
Mõlemad pooled on selleks valmis.
Palju sõltub homsest hääletusest, kus parlament asub, kuid ma saan selgelt aru, et kokkuleppe saavutamiseks on olemas poliitiline tahe ja me võtame selle seadusandliku võimu jooksul vastu ettepaneku tarbijate hüvanguks, ja minu meelest on see suurepärane.
Komisjoni seisukoht parlamendi muudatuste osas
Morgani raport
Komisjon saab vastu võtta muudatusettepanekud nr 1, 2, 4, 5, 6, 8, 12, 14, 15, 17, 18, 19, 20, 21, 22, 23, 25, 26, 29, 30, 33, 34, 35, 36, 40, 44, 46, 48, 50, 54, 56, 57, 58, 61, 65, 70, 71, 73, 74, 77, 83, 84, 88, 89, 92, 93, 94, 97, 99, 101, 102, 105, 106, 107, 108, 111,112, 113, 114, 118, 119, 120, 122, 123, 124, 126, 128, 129, 130, 131, 132, 133, 134, 135, 136, 137, 146, 147, 148, 149, 150, 151 ja 152.
Komisjon saab vastu võtta muudatusettepanekud nr 10, 11, 16, 24, 38, 39, 41, 42, 43, 45, 47, 55, 59, 60, 66, 68, 72, 79, 80, 82, 85, 86, 87, 95, 98, 100, 109, 110, 115, 117, 121, 125, 127, 138, 153, 155, 165, 166 ja osaliselt 167.
Komisjon ei saa vastu võtta muudatusettepanekuid nr 3, 7, 9, 13, 27, 28, 31, 32, 37, 49, 51, 52, 53, 62, 63, 64, 67, 69, 75, 76, 78, 81, 90, 91, 96, 103, 104, 116, 139, 140, 141, 142, 143, 144, 145, 154, 156, 157, 158, 159, 160, 161, 162, 163, 164, 168, 169, 170, 171 ja 176.
Vidal-Quadrase raport
Komisjon saab vastu võtta muudatusettepanekud nr 1, 2, 3, 4, 5, 7, 8, 9, 10, 11, 12, 21, 22 ja 29.
Komisjon saab vastu võtta muudatusettepanekud nr 6, 14, 15, 16, 17, 18, 20, 24, 25, 28, 31 ja osaliselt 32.
Komisjon ei saa vastu võtta muudatusettepanekuid nr 13, 19, 23, 26, 27, 30 ja 33.
Chichesteri raport
Komisjon saab vastu võtta muudatusettepanekud nr 1, 6, 9, 10, 12, 16, 45, 48, 49, 53, 54, 64 (lõige 3 kohta), 64 (lõige 4), 66, 72 ja 75.
Komisjon saab vastu võtta muudatusettepanekud nr 3, 4, 5, 7, 11, 13, 14, 15, 19 (lõige 1a), 19 (lõige 1da), 19 (lõige 1db), 19 (lõige 1de), 19 (lõige 1df), 19 (lõige 1dh), 23, 24, 26, 27, 28, 31, 32, 33, 35, 39, 40, 41, 42, 43, 44, 47, 51, 57, 58, 59, 61, 64 (lõige 1), 68, 70, 74 ja osaliselt 76.
Komisjon ei saa vastu võtta muudatusettepanekuid nr 8, 17, 18, 19 (lõige 1c), 19 (lõige 1d), 19 (lõige 1dc), 19 (lõige 1dd), 19(1dg), 20, 21, 22, 25, 29, 30, 34, 36, 37, 38, 46, 50, 52, 55, 56, 60, 62, 63, 64 (lõige 2), 64 (lõige 5), 64 (lõige 7), 64(8), 65, 67, 69, 71 ja 73.
<D>
Härra juhataja, on tõepoolest tõsi, et 50 aasta jooksul pärast Rooma lepingute sõlmimist oleme saavutanud vähe edusamme naiste võrdõiguslikkuse tagamisel tööturul.
Arvud on murettekitavad: 80% osalise tööajaga töötajatest on naised ja tööhõives osaleb vaid 57% naistest, samal ajal kui meestest osaleb 72%.
Palgaerinevus on püsinud samasugune alates 2003. aastat, see on alates 2000. aastast muutunud üksnes 1% võrra.
Need on ärevakstegevad näitajad, mille üle me kõik siin kurdame.
Me oleme samuti osutanud asjaolule, et naisi karistatakse kahekordselt, sest see palgaerinevus kajastub hiljem pensioniõiguste ja sotsiaalsete standardite erinevustes; samuti on meil maksu- ja sotsiaalsüsteem, millega samuti naisi nuheldakse - näiteks on paljude riikide, sealhulgas Saksamaa maksusüsteemi järgi vabaabielus paarid ja kahekordse sissetulekuga perekonnad ikka veel ebasoodsas olukorras.
Komisjon on öelnud, et esitab õigusakti ettepanekud, kuid miks tehakse seda nii hilja?
Miks on möödunud selle parlamendikoosseisu ametiajal nii mitu aastat ilma ühegi ettepanekuta kõnealusel teemal?
Meie parlamendis oleme juba ettepanekuid nõudnud.
Kvootidega seoses oleme öelnud, et kehtestada tuleks õigusnõuded.
Meil on ka liikmesriike, näiteks Rootsi, kes on seadnud eesmärgid kindla ajalise raamistikuga.
Miks ei kasuta me ära asjaolu, et meil on olemas soospetsiifilised nõuded, mille abil innustada liikmesriike tegema jõupingutusi selle häbiväärse palgaerinevuse kaotamiseks?
Nagu juba öeldud, on Saksamaa tagantpoolt kolmas oma häbiväärse 23% palgaerinevusega.
Meil tuleb ka selgeks teha, et kohustusliku miinimumpalga kehtestamine toob kaasa muutused iseäranis sektorites, kus töötavad peamiselt naised.
Samas peab meil olema julgust ka selleks, et teha selgeks ...
(Juhataja katkestas kõneleja.)
<D>
fraktsiooni IND/DEM nimel. - Hr president, homme kell 11.30 kirjutavad peaministrid alla lõplikul lepingule, mida keegi neist ei ole lugenud.
Nad kirjutavad alla reale muudatusettepanekutele, millest nad isegi aru ei saa.
Eile keeldus Taani parlament referendumist seoses lepinguga, mida nad lugenud ei ole.
Nad rikkusid Taani põhiseadust ja võidakse kohtusse kaevata, et saaksime referendumi korraldada.
Mõned nende seast on võib-olla projekti lõpuni lugenud; ma kahtlen selles.
Lõplikku versiooni on ikka veel võimatu lugeda lihtsal põhjusel - see ei ole konsolideeritud.
IGC otsustas, et loetavad versioonid trükitakse alles pärast lepingu ratifitseerimist kõigi 27 liikmesriigi poolt.
Ärge lugege, vaid kirjutage alla, on küüniline moraal.
Kõik läbirääkimised IGC ja jurist-lingvistide rühmas on olnud absoluutselt salajased, mis puudutab paljusid parlamendi liikmeid.
Nummerdamissüsteemi on kolm korda muudetud, et teha igasugune võrdlemine enne allakirjutamist tehniliselt võimatuks.
Puudub isegi võrdlustabel oktoobris avaldatud väljaandega.
Esmalt tühistavad nad kaks põhiseadusest keelduvat referendumit.
Seejärel peavad salajasi läbirääkimisi ning jätkavad sisu uue nime all.
Pakun ikka veel pudeli head veini ühe näite eest seaduse kohta, mis on võimalik heaks kiita põhiseaduse alusel ja mitte Lissaboni lepingu alusel.
Isegi kõige suuremate kogemustega Taani Välisministeeriumi õigusekspert tunnistas, et sellist ei ole.
Ekspertide kuulamisel Taani parlamendis küsisin kolm korda näiteid riikide õigusvaldkondade kohta, kuhu Lissaboni leping oma horisontaalsete punktide ja aluspõhimõtetega ei ulatu.
Mulle ei esitatud ühtegi kehtivat näidet.
Lissaboni leping lahustab praeguse ELi, rajab uue riigi juriidilise isikuna ja ühise kodakondsuse ja kõikide rahvusriikide vahenditega.
Enamiku seadustest võtavad riigiametnikud vastu salaja.
Demokraatia defitsiit kasvab.
Minu fraktsioon teeb ettepaneku allakirjutamine peatada, kuni olete lõpliku teksti läbi lugenud.
(Aplaus)
<D>
(PL) Proua juhataja, volinik, siin Euroopa Parlamendis on meil ikka ja jälle teemaks Valgevene, riik, mis asub geograafiliselt Euroopa keskmes ja mis piirneb Euroopa Liiduga.
See on Euroopa standardite järgi erakordne riik sellepärast, et selles ei ole liberaalset demokraatiat ega järgita õigusriigi põhimõtteid, vaid seal kehtib tsensuur.
Tänane arutelu toimub 1968. aastal toimunud Praha kevade aastapäeval, mis on samuti selle hetke aastapäev, mil Euroopa inimesed ütlesid lõpuks, et neile aitab tsensuurist ja ajakirjanduse kontrollimisest.
Soovisin pühendada oma tänase kõne samale küsimusele Valgevenes.
Meil toimus väga kummaline häkkerite rünnak sõltumatule Interneti-ajakirjandusele - Charter 97-le, Radio Libertyle ja Belarus Partisanile.
Kummaline oli see, et rünnak algas päev enne opositsiooni meeleavaldust, mis toimus Tšernobõli katastroofi aastapäeval.
Valgevenes on Interneti-ajakirjandus ainus sõltumatu ajakirjandus, sest enamik ajakirjandusest on Valgevene režiimi täieliku kontrolli all.
Charter 97 külastab iga päev umbes 9000 inimest ning Valgevenes on rohkem kui 3 miljonil perel ehk rohkem kui 30% elanikkonnast Interneti-ühendus.
See näitab Valgevene ühiskonna dünaamilisust ja elujõulisust.
Volinik, Euroopa Liit peab tõsiselt kaaluma, missuguseid meetmeid kasutusele võtta, et aidata Valgevene tavakodanikke.
<D>
Ma tahan tänada volinikku vastuse eest.
Oleks tahtnud täna siin näha ka volinik Mandelsoni, sest ma tean, et tal oli eelmisel nädalal kohtumine Ameerikas, kus saadud vastus oli talle pettumuseks.
Kuid te rääkisite väga lühidalt arengumaadest ja mainisite nende hulgas Brasiiliat ja Indiat.
Tööstuse ja ekspordi seisukohast ei saa neid liigitada arengumaadeks.
Samas on nad kultuurilisest seisukohast arengumaadeks liigitatud, kui vaadata nendele suunatud soodustusi.
Kas Euroopa peaks põllumajandusvaldkonnas tegema rohkem, eriti kui on näha, et nüüd jõustunud Ameerika Ühendriikide talumajapidamiste seadus (Farm Bill) jagab rohkem toetusi kui algselt läbi räägiti ja Euroopa tundub andvat järjest rohkem mänguruumi, samas kui Ameerika üldse vaeva ei näe?
Kas see on õige tee edasiminekuks?
Ja lõpuks, kui sügis on tähtaeg, siis oktoober ongi sügis.
Talv algab 1. novembril.
Nii et kas te näete, et selle aja jooksul jõuab?
<D>
kirjalikult. - Hääletasin kõnealuse raporti poolt, hoolimata paljudest selles sisalduvatest lünkadest ja kümnele uuele liikmesriigile tehtud eranditest.
Miks hääletada ebatäiusliku raporti poolt?
Sellepärast, et praeguse korraga võrreldes tehakse sellega siiski edusamme.
Heitkogustega kauplemise süsteemis hakkab kehtima üleeuroopaline piirmäär ja liikmesriikide otsustusvõim selles vallas väheneb.
Säilitatakse põhimõte, mille kohaselt antakse energiasektoris lube täielikku oksjonisüsteemi järgides.
Lennundussektorile on eraldatud vaid väike protsent uutest puhta arengu mehhanismidest.
Kuid kõige olulisem on muudetud süsteemi juures see, et antakse raamid suurele osale nn Kyoto-järgsest lepingust.
Nüüd on meil süsteem, millega teised riigid saavad ühineda ja mida nad saavad oma heitkoguste vähendamiseks kasutada, juhul kui nad piiravad oksjonieelseid elemente ja seavad endale kaugeleulatuvad eesmärgid.
Saadava tulu kasutamist jälgitakse hoolega.
Liikmesriigid ei saa võtta seda kui lihtsalt oma rahakassa lisa.
Tulu tuleb kasutada selleks, et aidata kaasa üleminekule vähe süsinikdioksiidi tekitavale ja säästlikule majandusele, sest maailm vajab seda.
<D>
Daamid ja härrad, tänan teid kõiki teie julgustavate sõnade eest.
Ma usun, et olen leidnud sellel täiskogul üsna suurt toetust.
Nagu volinik oma avakõnes ütles, liiguvad komisjoni, nõukogu ja parlamendi seisukohad teineteisele lähemale; see on midagi, mida esimesel lugemisel polnud võimalik saavutada.
Õigemini oli see lausa võimatu, kuigi ma pidasin kahel korral konsultatsioone nii Sloveenia kui Portugali kui eesistujariikidega.
Asjaolu, et need seisukohad lähenevad, ilmneb ka voliniku sõnadest biotsiidide kohta.
Ta ütles, et komisjon kaalub direktiivi läbivaatamist.
Ma ei taha teha siduvaid avaldusi ning usun, et Klaßi raportis juba vastu võetud tekstil põhineva määruse ettepaneku sõnastus ei ole lõplikult siduv.
Teiseks võtan ma kindlasti arvesse voliniku pakutud võimalust kasutada võimalikult hästi ära juba olemasolev statistika taimekaitsevahendite tootmise kohta, mis on oluliseks panuseks arutellu, sh ka mõeldes teisele lugemisele.
Daamid ja härrad, tänan teid veel kord, ma ei pea teid kauem kinni.
Kell on juba palju ning ma arvan, et me oleme ära teeninud väikese lõõgastuse.
<D>
kirjalikult. - (BG) Daamid ja härrad, nagu kolleeg Elmar Brok ütles, annab raport, mis käsitleb suhteid riikide parlamentidega, suurepärase ülevaate Euroopa Parlamendi ees seisvatest ülesannetest pärast seda, kui Lissaboni leping on kõikides liikmesriikides lõplikult ratifitseeritud.
Riikide parlamentide rolli suurendamine Euroopa Liidu õigusloomes mitte üksnes ei kiirenda Euroopa õigusaktide ülevõtmist liikmesriikide õigusesse, vaid annab ELi kodanikele ühtlasi veel ühe juhtimises osalemise võimaluse.
Kõikidest liikmesriikidest pärit saadikute osaluse suurendamise aluseks tuleb võtta siiani Euroopa Ühenduse Küsimustega Tegelevate Komisjonide Konverentsi raames tehtud koostöö head tulemused.
Arvan, et eriti tähtis on koostöösse kaasata ka esindajad Euroopa Liidu kandidaatriikide parlamentidest.
See aitab meil muuta nende liitumist ELiga lihtsamaks ja sujuvamaks.
Seda teemat raportis ja Lissaboni lepingus ei käsitleta, aga ma usun, et Euroopa Parlament leiab võimalused selle saavutamiseks.
Lõpetuseks tahan rõhutada, et riikide parlamendid peavad parandama oma haldussuutlikkust ja tagama piisavad finantsvahendid, et nad saaksid rakendada kõiki oma uusi volitusi.
Tänan teid tähelepanu eest.
<D>
esitaja. - (PT) Hr president, daamid ja härrad, mul on peas üks Ruy Cinatti kirjutatud luuletus: "Me võime küll olla alistatud ja sõjas, kuid me oleme seal koos”.
Kahjuks naasis kriis 11. veebruaril Ida-Timorisse taas kord samade inimeste käe läbi, kes olid vastutavad kahe aasta taguse kriisi eest.
See paneb meid esitama küsimusi nende inimeste naasmise kohta, kes võiksid selle riigi stabiilsust ohustada, ja selle rünnaku tõsiduse kohta, milles tõsiselt haavati vabariigi presidenti José Ramos-Hortat ja mis oleks isegi võinud ta tappa ning mis mõjutas, õnneks mitte isiklikul tasandil, ka peaminister Xanana Gusmãod.
Vägivald ja institutsioonide tavapärase toimimise häirimine on taas kord toonud päevavalgele riigi eksisammud ajaloos ja Ida-Timori asjaolud, mis võitles ja võitleb julgelt iseseisvuse, demokraatia ja arengu eest.
Igaüks, kes on Ida-Timorit algusest peale toetanud, tunneb taas kurbust selle juhtumi üle, mille me kirglikult hukka mõistame.
Me loodame, et president Ramos-Horta paraneb täielikult, ja nõuame põhjalikku uurimist juhtunu kohta ja asjakohast reageeringut sellele.
Kahjuks oli rahvusvaheliste jõudude reageering aeglane, välja arvatud Portugali kaitsevägi.
Selged puudused on ka Ida-Timori õigusriigi valdkonnas, mis täielikult ei toimi, ei ole tegelikult kunagi toiminud.
Ida-Timoril tuleb avaliku korra tagamiseks oma julgeolekusüsteem uuesti üles ehitada.
Rahvusvaheline kogukond peab aitama Ida-Timoril neid samme teha.
See ei ole läbikukkunud riik, see on riik, millel on ebaõnnestumisi, riik, mida me peame toetama.
Peamine vastutus lasub loomulikult Ida-Timori rahval, kes peab püüdma saavutada erakondadevahelise kompromissi, mille eesmärk on kestev rahu ning õigusriigi põhimõtete ja kohtuotsuste austamine kõhklematult, puiklemiseta ja enesega rahuloluta.
Juba on jõutud riiklikule kokkuleppele riigi toimimise aluspõhimõtete osas.
See ongi see konsensus, millele Ruy Cinatti oma luuletuses viitas, mis on kõige tungivam vajadus Ida-Timoris.
Seetõttu, kallid sõbrad, peame me aitama Ida-Timori inimestel endid aidata ja muuta oma riik tugevamaks.
<D>
(LT) Hääletasin selle Thomas Manni koostatud dokumendi poolt, sest see kajastab põlvkondadevahelise koostoime probleeme.
Tavaliselt räägime Euroopa Liidu demograafilistest probleemidest noorte vaatevinklist.
Selles dokumendis üritatakse ühendada kõikide põlvkondade erijooni ja seotud probleeme tervishoiu-, haridus-, tööturu- ja muudes sellistes sektorites, üritades leida tasakaalustatud lahendusi nendele probleemidele.
Mis puudutab vanemat põlvkonda, siis peaksime olema tänulikud nende panuse eest Euroopa Liidu arendamisse nii majanduslikult kui ka kultuuriliselt.
Me peame tagama, et need inimesed saavad vananeda väärikalt.
Ent tänu vananevale Euroopale tundub, et seda on üsna keeruline saavutada.
Seepärast peame mitte ainult looma tingimused perepoliitika parandamiseks, vaid kasvatama üles ka noore põlvkonna, kes oleks valmis looma lisandväärtust, näiteks haridussüsteemi või mitteformaalse hariduse kaudu.
Muidugi peame pingutama selleks, et lõimida noored tööturule.
Seega tänan teid selle raporti eest.
<D>
- (CS) Hr juhataja, volinik, pole kahtlustki, et veinitootmissektoris on vaja uusi mängureegleid.
Euroopa veinikultuur on meie põllumajanduspoliitika viimane osa, mida pole veel siiani reformitud, ning mis siiani töötab põhimõttel "mida suurem toodang seda rohkem raha Brüsselist”.
See viib sageli veinitootjate tähelepanu kvaliteedilt kvantiteedile, mida ei ole meie Euroopa tarbijad märkamata jätnud.
Aina enam otsustavad nad California, Tšiili või Lõuna-Aafrika veinide kasuks meie Moraavia, Tšehhi, Prantsuse või Itaalia veinide asemel.
Peaksime toetama kvaliteeti ja konkurentsivõimet.
Siiski ei tohi diskrimineerida teatud liikmesriike ning eelistada teisi.
Kui me tõepoolest tahame veinisektori reformi suhtes kokkuleppele jõuda, siis ei tohi see sisaldada keeldu peedisuhkruga veini rikastamise kohta.
Igas meie riigis on erinevad ilmastikuolud ja erinevad traditsioonid.
Riikide geograafiline keskkond Euroopa põhjapoolsemates osades on suuresti erinev lõunapoolsetest.
Meie külmem kliima nõuab sageli meie veinide suhkruga rikastamist.
Minu maal on kasutatud suhkrut veini rikastamiseks enam kui 200 aastat, see on traditsiooniline meetod.
Komisjon soovitab keelata suhkruga rikastamise ja asendada selle virdekontsentraadiga rikastamisega.
Kontsentreeritud veinivirre, kui seda ei subsideerita, maksab vähemalt kaks korda nii palju kui suhkur ja pealegi toodetakse seda ainult mõnedes riikides.
Kui peame kasutama kontsentreeritud veinivirret või destilleeritud virdekontsentraati, siis peaksime seda importima teistest riikidest, mis oleks vastuolus meie Euroopa veinikultuuri põhimõtetega, milleks on siis veini päritolu määratlemine viinamarjade päritolu kaudu.
Lisaks tõstaks see veini hinda ja järelikult vähendaks ka selle konkurentsivõimet turul.
See on minu arvates diskrimineerimine.
Samas kui komisjon on vastu veinide suhkrustamisele, tundub, et keegi ei muretse nende hapuks muutmise küsimuse üle, see puudutab siis viinhappe kasutamist peamiselt Lõuna-Euroopa riikides.
Sooviksin tõsta klaasi ausat veini ausa, mittediskrimineeriva ja onupojapoliitikavaba reformi terviseks.
<D>
fraktsiooni PPE-DE nimel. - Härra juhataja, praegune olukord paneb mind tõepoolest muretsema: põhiseaduslike tagatiste ajutine katkestamine, erakorraline olukord, kodanikuühiskonna paljude liikmete ja oponentide vahistamine, kaasa arvatud juristid nagu härra Ahsan, kes on ülemkohtu esimees, või opositsiooniliidri proua Bhutto koduaresti panemine.
Mida säärases olukorras küll ette võtta?
Meieni on jõudnud teave, et USA asevälisminister härra Negroponte külastab peagi Pakistani ning üks liikmesriikidest, nimelt Suurbritannia, on koos ÜROga esitanud presidendile palve loobuda sõjaväejuhi staatusest ning lõpetada kümne päeva jooksul erakorraline olukord.
Mida saame meie Euroopa Liidus teha?
Kõigepealt peame ülimalt ettevaatlikult tegutsema.
Praeguse eesistujariigi esindaja tegi väga õige märkuse, nimetades Pakistani eluliselt oluliseks partneriks võitluses terrorismi vastu, ning riigiks, millel on tuumarelvad.
Seega usun, et ühest küljest peab Euroopa Liit paluma valitsusel taastada mingigi (sest me ei tohi unustada, et terrorism on Pakistanis mõjutegur, lausa põhitegur) kord, stabiilsus, põhiseaduslikud õigused ja vabadused ning vabastada vahi alt inimesed, keda ebaseaduslikult kinni peetakse.
Lisaks palun teil, härra volinik, teha suuri jõupingutusi ja kasutada kõiki abinõusid, et kindlustada vabad ja õiglased valimised ning Euroopa Liidu osavõtt ja esindatus Pakistani küsimuse lahendamises, mis on väga oluline kõnealuse piirkonna stabiilsuse ning Pakistani ja Euroopa Liidu suhete jaoks, vihjates tagatistele, mida oma kõnes mainisite.
Seetõttu, härra volinik, usume väga teie võimetesse, diplomaatiasse ja jõupingutustesse ning loodame siiralt, et need kannavad vilja, tänu millele on Euroopa Liidul võimalus valimiste juures viibida.
<D>
(SV) Proua juhataja, tahaksin välja tuua, mida raport sisaldab ja mida mitte.
Sooviksin raportööri tänada.
Ta oli avatud kõigile tööhõive- ja sotsiaalkomisjonis väljendatud ideedele, mis tähendab, Vladimir Špidla, et raportis ei nõuta töötajate lähetamise direktiivi tükkideks rebimist ega ümberkirjutamist.
Raportis oli esialgu küll palju hukkamõistu ja kriitikat kohtu aadressil, kuid see on välja jäetud.
Just sellest me praegu räägimegi.
Oma sõnade toonitamiseks tsiteeriksin üht lõiku inglise keeles.
Tsiteerin alates ingliskeelse versiooni lõikest 27: "Welcomes the Commission's indication that it is now ready to re-examine the impact of the internal market on labour rights and collective bargaining” (eesti keeles: "tunneb heameelt selle üle, et komisjon on enda sõnul valmis vaatama uuesti läbi siseturu mõju tööõigusele ja kollektiivläbirääkimistele”); ja: "Suggests that this re-examination should not exclude a partial review of the PWD” (eesti keeles: "soovitab, et läbivaatamisest ei jääks kõrvale töötajate lähetamise direktiivi osaline läbivaatamine”) - selles on öeldud "ei jääks kõrvale”.
(SV) Proua juhataja, see tähendab, et muudatuse tegemiseks ei ole mingit vajadust.
Küll oleks aga teretulnud komisjoni ülevaade selle kohta, kuidas see lõige liikmesriikides tegelikult toimib.
Kui see ülevaade annab alust muudatusettepanekuteks, siis ei tohiks neid kõrvale jätta.
Tahtsin seda öelda, sest töötajate lähetamise direktiivil on väga oluline roll.
Miljonil inimesel on võimalus töötada väljaspool koduriiki.
Küsimus on ka võrdses kohtlemises, võrdsetes võimalustes töötada kõigis Euroopa Liidu osades, isegi kui ollakse seotud oma koduriigi kollektiivlepinguga.
Just selles kõiges ongi see küsimus.
Senikaua, kuni inimesed tegutsevad kooskõlas töötajate lähetamise direktiiviga, on neil õigus töötada kõikjal Euroopa Liidus.
Sellele järeldusele jõudis kohus näiteks ka Lavali asjas.
Härra volinik, proua juhataja, kohtule suunatud kriitika on tööhõive- ja sotsiaalkomisjoni ettepanekust välja jäetud ning seepärast pole vaja töötajate lähetamise direktiivi tükkideks rebida.
Arutelu jätkates on oluline seda meeles pidada.
<D>
(CS) Me kõik soovime hingata värsket õhku ning peatada liustike sulamist.
Samal ajal, hoolimata energiasäästuprogrammidest, kasvab meie energiavajadus astmeliselt.
Samuti on kaalul Euroopa sõltuvus gaasi ja nafta impordist.
Seetõttu peame investeerima taastuvate allikate arendamisse ning tegelema tuumaelektrijaamade turvalisuse küsimustega, eriti radioaktiivsete jäätmete lõpliku ladustamise küsimusega.
Sel viisil saaksime kuni 14% oma energiast puhastest allikatest.
Samas ei saa me ignoreerida fakti, et 32% meie energiast tuleb fossiilkütustest, mille raames antakse tööd 300 000 inimesele ning reostatakse oluliselt keskkonda.
See on põhjuseks, miks ma tervitan ja olen toetanud härra Reuli raportit tavapäraste energiaallikate kohta.
Nõustun raportööriga, et peaksime investeeringud üle vaatama ning samuti arendama neid tehnoloogiaid, mis suurendavad fossiilkütuste energiatootlikkuse tõhusust ning vähendavad heiteid.
Meil on palju, mille kallal töötada.
<D>
Hääletasin lõunapoolseid naaberriike, eriti Liibüa olukorda käsitleva resolutsiooni poolt.
Liibüas tapetakse inimesi, kes võitlevad oma kodumaa vabaduse eest.
Me peaksime neid aitama.
Meie resolutsioon aitab neid, sest selles mõistetakse diktaator ühemõtteliselt hukka ja toetatakse neid, kes soovivad Liibüas teha fundamentaalseid muudatusi.
Me ei tea, millal või kuidas kodusõda lõpeb.
Soovime, et see lõpeks kiiresti ja et see lõpeks demokraatiameelsete jõudude võiduga.
Euroopa Liit peaks viivitamata looma kontaktid ajutise rahvusliku üleminekunõukoguga ja alustama selle ametliku tunnustamise protsessi.
Samuti peaks liit kannustama liibüalasi tegema riigis muudatusi ja liikuma edasi demokraatia suunas.
Suur tänu teile!
<D>
(PL) Härra juhataja, mis on ELi põllumajandus?
Mõne jaoks on see äärmiselt väärtuslik ja kaitsmist vajav asi, teistele, keda kahjuks on väga palju, on see koormaks, millest nad vabaneda sooviksid.
Lugesime härra Goepeli raportist, et põllumajandus on üks ELi suurimaid tööstusi.
See on hea, aga sellest ei piisa.
Põllumajandus ei ole tööstus ja see ei ole lihtsalt üks majanduse paljudest sektoritest.
Põllumajandus on toiduainetega kindlustatuse tugisammas.
Kulutame üüratuid summasid sõjaväele ja politseile oma riikide ja kodude füüsilise julgeoleku tagamiseks.
Maksame palju raha energiaga varustamise tagamise eest - otsime odavamaid, kuid kindlamaid energiaallikaid.
Samamoodi peame kulutama suuri summasid oma põllumajanduse kaitsmiseks, mis tagab meie toiduainetega kindlustatuse ning on kahju, et kõik ELis ei mõista seda.
<D>
kirjalikult. - (RO) Euroopa Liit on Ühinenud Rahvaste Organisatsiooni poolt kinnitatud 2015. aastaks saavutatavate eesmärkidega ja rahu, turvalisuse, arengu, juhtimise ja inimõigustega seotud aastatuhande arengueesmärkide kindel toetaja.
Kaheksast eesmärgist tuleks erilist tähelepanu pöörata emade tervishoiu parandamisele, sest üle poole miljoni peamiselt Aafrikas ja Indias elava naise sureb raseduse ajal või sünnituse tagajärjel.
Peamine põhjus, miks suremus maailmas suureneb, on kvalifitseeritud personali puudumine, kes abistaks nii raseduse kui sünnituse ajal.
Olukorda peab parandama märkimisväärsete vahendite investeerimisega vähearenenud riikide spetsialiseerunud personali koolitamisse ja meditsiinilistesse seadmetesse.
Rumeenia eesmärgid seoses emade tervishoiu parandamisega on vähendada aastaks 2015 suremuse tase 10 surmani 100 000 sünni kohta ning kindlustada üldine juurdepääs tervishoiuteenustele.
Praegu on Rumeenias negatiivne loomulik iive koos 12%lise suremusega.
Sotsiaalabi, teabeprogrammide, ema ja lapse teenuste ja ELi antava lisa rahalise toetuse abil peaks sünnitase liikuma tõusvas suunas ja Rumeenia jääma Euroopa Liidu demograafilise strateegia raamidesse.
<D>
(PT) Kiidan heaks Euroopa tasandil ette võetud algatusi ja tegevusi neurodegeneratiivsete haiguste ja eriti Alzheimeri tõvega võitlemiseks.
Liikmesriigid on selles valdkonnas teadusuuringuid arendanud.
Liikmesriikides on tähtis julgustada koostööd, et tagada seoses teadustöö ja tehnoloogilise arenguga suurem koordineeritus ning vältida killustatust.
Teadustegevuse ühine kavandamine on väärtuslik vahend killustatuse vähendamiseks, hõlmates Euroopa tasandil liikmesriike, avalikku ja erasektorit.
See ühise kavandamise vahend on Euroopa teadusruumi tuleviku jaoks väga tähtis.
Lissaboni lepingu teaduspoliitika keskmes on Euroopa teadusruumi arendamine.
Ent tunnen muret ühise kavandamise vahendi rakendamise üle seoses bürokraatliku keerukusega ning viivitustega haldustoimingutes.
Seega tahaksin küsida, millised on plaanid kasutada mastaabisäästul põhinevat protsessi, ühendades haldustoimingute tõhususe, lihtsustamise ja kiirendamise, et edendada kvaliteeti ja soodustada koostööd Euroopa tasandil, mida nõuab selle teema tähtsus.
<D>
fraktsiooni Verts/ALE nimel. - (DE) Proua president, Kongos aset leidvaid õõvastavaid massimõrvu korraldatakse süstemaatiliselt ning see tähendab, et neid kasutatakse sõjalise strateegiana ning see ei ole lihtsalt sõda, vaid seksuaalne vägivald naiste vastu.
Brutaalset vägistamist kasutavad nüüd Ida-Kongos mõlemad sõdivad pooled, nii kohaliku suguharu sissid kui ka riigisõjaväe sõdurid, võimu sümboliseerimiseks ja alandamiseks.
Need on ühiskonna kõige nõrgemad liikmed, nimelt naised, lapsed ja imikud, keda jõhkralt kuritarvitatakse, tahtlikult vigastatakse, sandistatakse, nakatatakse HIVi ja muude nakkushaigustega ning isegi tapetakse.
Me teame ja oleme kuulnud, et jõhkruse tase ületab inimese kujutlusvõime, ning seepärast me vajame hädasti, et vägistamine mõistetakse hukka inimsusevastase kuriteona, sõjakuriteona ja piinamise vormina.
Lisaks sellele, kui vägistamisohvrid pöörduvad pärast valulikku üleelamist traumeerituna ja üksi tagasi oma külasse - paljud naised on kaotanud oma suguorganid -, leiavad nad sealt vähe peavarju või üldse mitte.
Seepärast saan ma üksnes toetada härra Borrelli ja proua Scheele märkusi: me peame kasutama ka Euroopa Liidu raha, et seada naiste jaoks sisse magamissaalid, mis võiksid olla teatavaks pelgupaigaks haiglast tagasi pöörduvatele naistele, kus nad saavad viibida, kuni nad proovivad üles ehitada uue elu.
Lisaks üleelatud füüsilisele vägivallale on kirjeldamatult raske psühholoogiline vägivald, mida ohvrid on kannatanud.
Me teame, et suure osa neist rünnakutest on toime pannud mässulised, kuid peaaegu viiendiku registreeritud juhtumitest võib kanda valitsusvägede ja politsei arvele ning on häbiväärne, et mitte ühtegi süüdlast ei ole siiani vangistatud ega süüdi mõistetud.
Tühja jutu aeg on läbi.
Me vajame ÜRO ja Euroopa Liidu poliitilist tegevust, kui me...
(President peatab kõneleja)
<D>
fraktsiooni UEN nimel. - (PL) Härra juhataja, Euroopa Liidu eesistuja ja volinikud plaanivad alustada oma avaldustega majandusliku vabaduse kaitsest ja toest, konkurentsivabadusest ning VKEdest.
Reeglina nõuab üleminek avaldustelt üksikasjadele siiski raporteid, mis sarnanevad tänasele arutluse all olevale raportile.
Raportis tehakse ettepanek kehtestada kõikides liikmesriikides ühine aktsiisimäär ning ühtlustada hinnad, kasutades ettekäändena seda, et see muudaks kõik palju hõlpsamaks, lihtsamaks ning õiglasemaks.
See toimub aprioorselt õigeks peetava eelduse taustal, nimelt, et parim lahendus Euroopa Liidu liikmesriikide jaoks on ühine maksusüsteem, ühine rahasüsteem, ühine sertifitseerimis- ja turundussüsteem, ühine regulatiivne tootmispiirangute süsteem ja nii edasi.
Ettepanekus on kirjas, et kütuse tarnekulud liidu piires ei erine ning seda olenemata tarneallikate asukohast või tööjõukuludest.
Kõik see ei vasta lihtsalt tõele.
Tahaksin tõstatada küsimuse, mida majanduslik vabadus ja konkurentsivabadus Euroopa Liidus tegelikult tähendab.
Kas me ei peaks selle asemel rääkima majanduslikust sunnist ja jõust?
Kas pole mitte nii, et kütusele ühtse hinna kehtestamisest ning seeläbi konkurentsi kõrvaldamisest võidavad rahvusvahelised kütusele spetsialiseerunud ettevõtted ning seda tarbija ja väikeettevõtete arvelt?
Kas pole nii, et kütuse ühtne hind toob eeliseid nimelt kõrgelt arenenud riikide aga mitte nõrgalt arenenud riikide jaoks?
Kui liit võtab vastu mainitud raporti, mis ühtlustab kütusehinnad loosungi all vabastada ettevõtted ja riigid piirangutest ning tõketest, kas see mitte ei too endaga kaasa nendele uute piirangute kehtestamise maksustamise teel?
Halvimal juhul, kas mitte ei vii see neid paljajalu otsemaid vaesusesse?
Hääletame selle raporti vastu.
<D>
(DE) Härra juhataja, soe tervitus meie kolleegidele Makedooniast, kes seda arutelu jälgivad.
Volinik Rehn ütles, et me julgustame Makedooniat reformiprotsessiga edasi minema.
"Jah,” ütleme kõik ühel häälel, "me tahame avada läbirääkimised käesoleval aastal.”
Samas on meil veel vaja nimetada nimesid.
See osapool, kes on maha kandnud Makedoonia suutlikkuse sõlmida siduvaid liiduleppeid, on Kreeka oma vetoga riigi võtmisele NATO liikmeks.
Vaidlus nime üle tõepoolest käib, kuid me ei saa eirata tõsiasja, et 1995. aastal tegi Kreeka rahvusvahelise õiguse kohaselt siduva avalduse, milles nõustus, et nimevaidlus ei saa kunagi takistuseks Makedoonia ühinemisele rahvusvahelise kogukonna, ELi või NATO-ga.
Kreeka on seda rahvusvaheliselt siduvat kokkulepet rikkunud ning kui me tahame selles osas mingeid reforme kehtestada, siis ma ütlen, et Euroopa tingimusi rikub Kreeka, mitte Makedoonia.
See on samm tagasi; see on hoop näkku väikeriigile, kes püüab igati meiega koostööd teha ja läbirääkimisi avada.
Seega ütleksin veel, härra Swoboda, et kõik trikid homse hääletuse peatamiseks või edasilükkamiseks toovad kaasa täiendava ohu Makedoonia valitsuse destabiliseerimiseks, julgustades natsionalistlikke jõude.
Tegelik probleem seisneb selles, et Kreeka näol on meil tegu liitlasriigiga, kes keeldub otsesõnu tunnustamast omaenda riigis mis tahes vähemusi.
See on vastuolus Kopenhaageni kriteeriumidega, mis on piinlik nii Euroopa Liidu kui ühenduse jaoks.
Ma soovin Makedooniale jõudu järgmiste sammude tegemisel Kreekast hoolimata.
<D>
(PL) Härra juhataja, läbirääkimiste edukas lõpuleviimine Doha vooru raames tundub üha ebatõenäolisem.
Selle üheks põhjuseks on härra Mandelsoni tagasiastumine kaubandusvoliniku ametikohalt.
Läbirääkimised jätkuvad ilmselt alles pärast 2010. aasta algust.
Olukorra muudab veelgi keerulisemaks asjaolu, et järgmise kahe aasta jooksul toimuvad valimised lisaks Ameerika Ühendriikidele ka Indias ja Brasiilias.
See tähendab, et uusi läbirääkimisi hakkavad pidama teised inimesed.
Esmakordselt ei vastuta Euroopa Liit läbirääkimiste katkemise eest.
Juulis toimunud ministritevaheliste kõneluste lõppemises on süüdi Ameerika Ühendriigid ja India.
Ekspertide sõnul oli läbirääkimiste katkemise peamine põhjus suutmatus saavutada edu teenuste ja tööstuse valdkonnas.
Kui läbirääkimistelaua taha tagasi tullakse, peab ennekõike kaaluma, kuidas aidata kõige vaesemaid riike.
Samal ajal aga ei tohi me unarusse jätta omaenda huve, eelkõige põllumajandussektori huve.
Meie turu põhjendamatu avamine kujutaks endast tõsist ohtu põllumajandustootjate sissetulekute stabiilsusele.
Selle tulemusena võivad paljud põllumajandusettevõtjad pankrotti minna.
Kui see peaks juhtuma, siis kuidas suudame tagada toiduga kindlustatust Euroopa Liidus?
Suutmatus jõuda kaubandusküsimustes kokkuleppele on näide sellest, kui raske on saavutada kompromissi tähtsates küsimustes, kui läbirääkimistel osaleb suur hulk riike, kellel on väga erinevad huvid.
Loodame, et kliimamuutuse vastu võitlemise üle peetavatel rahvusvahelistel läbirääkimistel on positiivsed tulemused.
<D>
raportöör. - Proua juhataja, oli üpris huvitav kuulata kõiki neid sõnavõtte täna hommikul siin parlamendis ajal, mil me mitte üksnes ei talu ülirasket finants- ja majanduskriisi, vaid mil on lähenemas ka Euroopa valimised.
Raportid, mida täna arutasime ja mille üle homme hääletama hakkame, ei ole mõeldud finantskriisi lahendamiseks, vaid me loodame, et need aitavad meil ära hoida samade vigade kordamist tulevikus, või siis vähemalt suurte vigade kordamist, ning loodetavasti toetavad need Euroopa majanduse taaskäivitamist.
Kuuldes, et praegu peavad väikesed ettevõtted kulutama suurtest ettevõtetest 10 korda rohkem, et täita ELi õigusaktiga sätestatud aruandlusnõudeid, on loomulik, kui imestame, miks see nii on ja kuidas me oleme jõudnud eeskirjadeni, mille mõju võib tegelikult need väikesed ettevõtted tappa, ning miks selle muutmine on meil nii kaua aega võtnud?
Mul on hea meel, et volinik McCreevy mainis, et äriühinguseadus on arvatavasti kõige karmim seadus ELi acquis communautaire'is.
Võib-olla oleks aeg seda muuta, aga kindlasti mitte pehmendada, vaid tuua ehk rohkem kooskõlla praeguse reaalsusega, milles me elame.
Kui tahame tõhusamalt tegutseda, oleks parem suunata oma energia konstruktiivsusesse, ning ma arvan, et oleks aus öelda, et täna arutatud paketiga toimunu on selle tõenduseks.
See on tõenduseks, et oleme tegutsenud vastutustundlikult ning jõudnud nõukogu ja komisjoniga kompromissile, et see pakett esimesel lugemisel vastu võtta.
Kas me saame teha rohkemat?
Kindlasti saame, kuid hääletame nüüd selle paketti üle ja tegutseme õiges suunas!
<D>
fraktsiooni PSE nimel. - (NL) Härra juhataja, enamik ELi kodanikke on arvamusel, et liit peab maailma areenil suuremat rolli mängima.
Nõukogu peaks nimetatud küsimusega rohkem tegelema, kuid sisemistest vastuoludest tingituna on nõukogu sageli halvatud või teovõimetu.
Loodetavasti näitab komisjon järgmisel aastal head eeskuju, tehes algust Euroopas.
Läbirääkimised Türgis peavad kulgema tõrgeteta ja peab hoolt kandma, et jälgida nende püsimist õigel rajal.
Palju tööd seisab ees Balkani riikides: Bosnia vajab abi, et alustada riigi loomist, ja Makedoonia peab valmistuma ühinemisläbirääkimiste alustamiseks.
Lisaks loodame, et Euroopa Liit loomulikult annab olulise panuse Kosovo ülesehitamisesse ning hea õnne korral leitakse käesoleva aasta lõpus või kunagi järgmisel aastal lahendus Kosovo staatuse osas.
Siiski soovime väga, et komisjon jätkaks ettevõetud Musta mere algatusega.
Euroopa Liidule on väga tähtis püüelda koostöö poole välispiiride äärsete piirkondadega.
Millised kavatsused on komisjonil hiljuti Euroopa Ülemkogul heaks kiidetud Kesk-Aasia strateegia suhtes?
Sellega seonduvalt soovin ka küsida, kas võime oodata energiapoliitika edasist arendamist, nagu parlament on varem tänavu palunud.
See on äärmiselt oluline küsimus, sealhulgas suhted piirkonnaga, mida ma kutsusin nimega "zonet”.
Siis Euroopa naabruspoliitika.
Ma arvan, et järgmise aasta prioriteet peab olema läbirääkimiste lõpuleviimine Ukrainaga: selles osas loodame - ja homme pärastlõunal parlament arutab seda -, et nimetatud riigis luuakse olukord, mis võimaldab eelolevate aastate jooksul sõlmida uut liiki leping, assotsiatsioonileping, mille alusel Ukraina saab uue valitsusega jätkata reformiprotsessi edasise integreerumise suunas Euroopa Liiduga.
Selles protsessis ei tohi unustada ka Moldovat, sest see vajab uut partnerluslepingut.
Ma loodan ka selles küsimuses komisjonilt järgmisel aastal ettepanekuid saada.
Loomulikult peame läbi vaatama suhted sellise riigiga nagu Gruusia: ka seda arutame homme pärastlõunal ja ma palun komisjonilt nimetud teemal ennetavat käitumist.
Lõpuks, suhetes Venemaaga oleme vähe edu saavutanud, seega mida teha, et asjad edasi liiguksid?
Meie soovitame pärast presidendivalimisi tegevust uuendada.
<D>
(DE) Härra juhataja, nagu peaaegu kõik eelmised kõnelejad (kahjuks üksnes peaaegu kõik), olen ma rahul, et täna või homme anname me parlamendi presidendile volitused kirjutada hartale alla.
Inimõigused on meie Euroopa kaubamärk nii Euroopas kui väljaspool.
Sellest hoolimata soovitan ma olla ettevaatlik, et emotsioonid ei haaraks meid kaasa ning et me ei võtaks liiga suurt suutäit, mida me ei suuda alla neelata.
Harta ja Lissaboni lepingu vajaliku ratifitseerimisega loome olulised ja klassikalised alusõigused õiguslikult siduval alusel, mis tähendab, et need on siduvad Euroopa institutsioonidele ja ühenduse õigusaktide kohaldamisel.
Me muudame võimalikuks ka pöördumise Euroopa Kohtusse Luxembourgi seoses kõnealuste alusõigustega, kuigi teatavatel väga kitsalt määratletud tingimustel.
Siiski ei tähenda see, et iga kodanik võib esitada Luxembourgis asuvale Euroopa Kohtule avalduse kohe või üldse, nagu mõned emotsioonidest kaasa haaratud inimesed on väitnud.
Niisugune väide ei ole meie huvides.
Lõpetagem niisuguste kinnituste tegemine, mis tulistavad üle sihtmärgi, ning tundkem saavutatud tulemusest rahuldust.
Oleme Euroopa Liidus võtnud olulise suuna, mitte üksnes seoses klassikaliste õigustega, vaid ka sotsiaalpoliitika jaoks, mille üle me võime igal juhul uhked olla.
See sisaldab töö ja eraelu vahelist tasakaalu, laste töö keelustamist, tervisekaitset kõigile ning kõrgetasemelist keskkonna- ja tarbijakaitset.
On tõsi, et peaksime selle üle rõõmsad olema ning ei ole mingit vajadust seda ilustada.
<D>
kirjalikult. - (SV) Meil mõõdukatel õnnestus täna veenda Euroopa Parlamenti hääletama vastu ettepanekule kehtestada maksud kaupadele nendest riikidest, mis ei ole Kyoto protokollile alla kirjutanud.
Samamoodi veensime me Euroopa Parlamenti mitte toetama seisukohta, et maailma keskkonnaprobleemides tuleb süüdistada turumajandust.
Me oleme sellepärast hääletanud kaubandust ja kliimamuutust käsitleva raporti poolt.
Kaubandus iseenesest ei kujuta endast ohtu keskkonnale, hoopis vastupidi.
Kaubandus loob jõukust, mida me vajame tulevaste keskkonnaprobleemide lahendamiseks.
See annab meile võimaluse kasutada tõhusamalt ära nappe ressursse ja päästab inimesed vaesusest, mis on enamiku maailma keskkonnaprobleemide põhjuseks.
Avatus ja kaubandus on samuti tehnosiirde eeltingimuseks, mis võimaldab arenguriikidel täna saada parem keskkond kiiremini kui meil endil õnnestus.
Transport, mis ei kanna oma saastekulusid, on ühelt poolt suureks probleemiks.
Meie, mõõdukad, leiame, et parlament võtab tänasel hääletusel vale lähenemisviisi, edendades kaubanduse takistamist ja piiramist.
Selle asemel peaks parlament keskenduma sellele, et sundida transporti oma saastekulusid kandma.
Mure, mida me kõik keskkonna pärast jagame, ei tohi saada protektsionismi ettekäändeks, kuna protektsionism on ohuks arengule ja seega ohuks heale keskkonnale.
<D>
Nõukogu on korduvalt rääkinud Lääne-Balkani riikide võimalusest Euroopaga ühineda.
Seda on tehtud kahtlemata nii välispoliitika - kõnealusel juhul naabruspoliitika - kui ka Euroopa Liidu laienemispoliitika raames.
Seega kinnitati hiljuti ülemkogu 2009. aasta detsembri kohtumisel vajadust pidada kinni teatud õiglastest tingimustest seoses Balkani riikide stabiliseerimis- ja assotsieerimisprotsessiga.
Mis puudutab Kosovo küsimust, siis nõukogu märkis juba, et selles küsimuses tegid liikmesriigid otsuse riikliku tava ja rahvusvahelise õiguse kohaselt.
Nagu teate, on Kosovo iseseisvuse ühepoolse väljakuulutamise küsimus praegu Rahvusvahelise Kohtu menetluses.
Nõukogu on aga oma poliitilistes suhetes Balkani riikidega Kosovo küsimust alati arvesse võtnud ning liikmesriigid ja valitsused on olnud üksmeelsed näiteks selles, et viisanõude kaotamisest peaks osa saama ka Kosovo, nagu nõukogu on alati aru saanud.
Lisaks avaldati heameelt Kosovo poliitilise ja sotsiaal-majandusliku arengu edendamise võimalusi käsitleva komisjoni teatise üle.
Nõukogu kutsus komisjoni üles võtma vajalikke meetmeid, et toetada Kosovo edasiliikumist Euroopa Liidu poole vastavalt selle piirkonna Euroopaga lõimumise väljavaadetele, millele ma enne viitasin.
Nõukogu julgustas komisjoni - seda tehti mõistagi üksmeelselt - tegema ettepaneku lisada Kosovo Euroopa Liidu programmidesse ning võtma Kosovo majandusliku ja fiskaaljärelevalve alla, võtma kasutusele ühinemiseelse abi teine osa ning edendama dialoogi stabiliseerimis- ja assotsieerimisprotsessi raames.
Neid järeldusi kinnitati viimasel Euroopa Ülemkogu kohtumisel 10. ja 11. detsembril 2009.
<D>
Mina ei soovinud raportit toetada, sest täielikult tasustatava puhkuse pikendamine 14 nädalalt 20 nädalani põhjustaks paljudele liikmesriikidele katastroofilisi finantstagajärgi.
OECD uuringu alusel toob see liikmesriikide sotsiaaleelarvetele kaasa väga suured kulud.
Prantsusmaa puhul on see summa aastas 1,3 miljardit eurot ja Ühendkuningriigi puhul 2,4 miljardit naela.
Praeguses majandusolukorras ei ole võimalik eelarvet suurendada.
Lisaks peaksid äriühingud kandma lisakulusid, mis on mõeldamatu.
Siiski on naiste toetamine raseduse ja sünnituse ajal hädavajalik.
Selliste meetmete kohaldamine seab aga väga suurde ohtu naiste tööhõive.
OECD uuringu kohaselt selgub ka see, et rasedus- ja sünnituspuhkuse pikendamise tagajärg oleks naiste tööhõive vähenemine.
Naiste aitamise sooviga kaasneb hoopis oht neid tööturul kahjustada.
Mina tahan aidata naisi nende tööhõives ning toetada neid raseduse ja sünnituse ajal.
Komisjoni ettepanek puhkuse pikendamise kohta 14 nädalalt 18 nädalani oli tõeline edasiminek.
Teine edusamm oleks olnud lapsehooldust puudutavate edukate meetmete kehtestamine.
<D>
autor. - (CS) Esiteks, keskkonna-, rahvatervise- ja toiduohutuse komisjoni esimehena sooviksin kasutada võimalust õnnitleda volinikku, kes nimetati ja määrati täna komisjoni ametisse.
Olgugi, et tõsised põhjused ei lubanud mul tema esitlust isiklikult kuulata, pean ma ütlema, et ta jättis minu komisjoni liikmetele suurepärase mulje ja me tervitame teda üksmeelselt uues ametis.
Mis puudutab suuliselt vastatavat küsimust, ma sooviksin alustada selgitamisega, mis pani meid seda probleemi käsile võtma ja eri riikidelt paluma, et nad suunaksid suuremat tähelepanu sellele mõtlemapanevale diagnoosile.
Te tõenäoliselt teate raporti ja minu esitatud küsimuse rõhuasetuse järgi, et vähktõve juhtumite arv Euroopas kasvab.
Selleks on mitmeid põhjuseid: nagu me teame, elanikkond vananeb ja üha rohkem inimesi puutub kokku kantserogeenidega.
Vastavalt ametiühingute andmetele on aastas vähemalt 8% vähktõvest tingitud surmajuhtumitest otseselt tingitud kokkupuutest kantserogeenidega töökohal.
Me peame meeles pidama, et igal kolmandal eurooplasel diagnoositakse tema eluajal vähktõbi, ning et iga neljas eurooplane sureb selle haiguse tagajärjel.
Teine oluline asjaolu on tähelepanuväärne erinevus vähktõve ravi edukuse suhtarvudes vanade ja uute liikmesriikide vahel.
Selline tasakaalustamatus pakub kindlasti mõtlemisainet.
Mida saaksime selles valdkonnas ära teha ja mida saaksime Euroopa Ühendusele soovitada?
Struktuuril nagu EL on kahtlemata võimalused ja volitused koordineerida üksikriikide strateegiaid.
Vähktõve ohjamise riiklike programmide vastuvõtmisega saame vähendada vähktõvest tingitud surmajuhtumeid 30% võrra.
Me teame, et ainult 3% arenenud maade tervishoiusektori kogueelarvest kasutatakse vähktõve ennetustööks, samas kui 97% kasutatakse raviks.
Ma sooviksin ka kasutada võimalust, et teha üleskutse patsientide nimel, kes on meie tähelepanu keskmes ravimisel ja kes peaksid saama ka meie tähelepanu keskmeks hoolekandel: nad peaksid omama paremat juurdepääsu uuele teaduspõhisele teadmusele ja uutele andmetele.
Euroopa Liit peaks jõudsalt edendama ühte ainsat registrit ja niipalju kui võimalik, ühist koolitust.
Paradoksaalselt ei ole Euroopa Liit veel senini kõikides liikmesriikides tutvustanud nii vastuvaidlematult olulist meditsiinieriala nagu onkoloogia.
Olgugi, et onkoloogia on interdistsiplinaarne eriala, on selle tunnustamine eraldiseisva erialana vajalik tingimus edukaks võitlemiseks selle haigusega.
Kuna ma soovin oma kolleegil fraktsioonist PPE-DE, professor Trakatellisel, lasta kasutada natuke oma kõneaega, siis ma nüüd lõpetan oma sissejuhatuse.
<D>
Proua juhataja, volinik, daamid ja härrad, me ei saa ignoreerida asjaolu, et feminitsiidid Kesk-Ameerikas eksisteerivad.
Paljudes maailma piirkondades annavad naised olemusliku panuse inimkonna kõige väärikamates ühiskonna struktuurides.
Oma naiseliku intuitsiooniga rikastavad nad meie maailma mõistmist.
Nad muudavad inimestevahelised suhted ausamaks ja ehedamaks.
On aeg hukka mõista ja karmilt karistada mis tahes kujul naiste vastu toimepandud vägivalda, mitte ainult Kesk-Ameerikas, vaid ka paljudes Euroopa riikides.
Sellega seoses võib olla fundamentaalselt tähtis naiste osalemine materiaalse abi ja vägivalla ohvritele antava abi korraldamisel.
Daamid ja härrad, kui ELi liikmesriigid saavad kasutada oma kogemust probleemide lahendamisel, siis ei peaks me oma oskusi vaka all hoidma.
Seetõttu olen veendunud, et kahepoolne koostöö liikmesriikide ja Kesk-Ameerika riikide vahel saab olla tõhus.
Olen tunnistajaks naiste õiguste ja soolise võrdõiguslikkuse komisjoni otseses mõttes tundlikule tööle.
Ma tänan raportööri, hr Romevat, tema poliitilise vaistu ja koostöö eest.
Ühisel nõusolekul oleme me esitanud mõned muudatusettepanekud.
Kui need vastu võetakse, siis võime olla uhked töö üle, mis võib paremaks muuta naiste olukorda ja seega kogu Kesk-Ameerika ühiskonda.
<D>
(RO) Selles raportis viidatakse ainult keskkonnaküsimustele, kuid see ei saa ega või ainult keskkonnaküsimustele viidata.
Kõigepealt soovin rõhutada, et toetame projekti, mis võib paranda Euroopa energiaga varustatust.
Seetõttu pean haletsusväärseks, et Euroopa Liit ei ole veel loonud ühist energiapoliitikat.
Euroopa Liit vajab ühiseid keskkonnastandardeid ja seda mitte ainult Nord Streami mahus projektide puhul.
Sarnaseid projekte kavandatakse ka Euroopa teistes piirkondades ning standardid tuleb kokku leppida ja neid igal pool rakendada.
Nord Streamist saab oluline pretsedent ning me peame kindlustama, et liigume õiges suunas.
Raport on Euroopa Parlamendi vastus rohkem kui 30 000 allkirjaga petitsioonile ning meil ei ole õigust Euroopa kodanike arvamust eirata.
Inimarengu ajalugu on eriti tööstuslikul perioodil tõelised looduskatastroofid selja taha jätnud.
Meie, Euroopa Parlament, Euroopas aastal 2008, ei tohi ajalugu korrata.
<D>
(PL) Hr juhataja, tahaksin õnnitleda raportööri keskkonnakaitse küsimuse suurepärase käsitluse eest.
Samuti tahaksin teile meelde tuletada, et alates ÜRO aruandest pealkirjaga "Meie ühine tulevik”, mille koostajaks oli Margot Wallström, on meil kohustus järeltulevate põlvede, oma laste ja lastelase ees jätta looduskeskkond neile võimalikult heas olukorras.
Euroopa Liidu kaasatus selles valdkonnas on juba praegu väga hea, kuid Euroopa Parlamendi näpp on ikka pulsil.
Meil on olemas kliimamuutuste ajutine komisjon, meil on head õigusaktid ja me rakendame määrusi, direktiive ja otsuseid.
Nüüd on saabunud aeg oma mehhanisme tugevdada, eriti finantsstiimuleid ja makse ning laiendada teavituskampaaniaid ja ennetavaid meetmeid.
Selleks, et need tegevused oleksid tõhusad, on vaja lähenemist ühenduse tasandil.
Liikmesriigid peavad saama üle oma vastumeelsusest ja vastuseisust maksude ühtlustamisele, vähemalt keskkonna koha pealt.
Isegi kui see on keskkonna hüvanguks, ei ole ökoloogilised maksud praegu üldse populaarsed.
Inimesed ei armastata makse, ka mitte ökoloogilisi makse.
Sel põhjusel tuleb teha kõikvõimalikke jõupingutusi nii Euroopa kui riikide tasandil, et muuta ühiskonna suhtumine ökoloogilistesse tasudesse ja maksudesse pooldavaks.
Mida meil vaja on, on tegevused, mis inspireerivad kõrget keskkonnaalast teadlikkust.
Meil on vaja stiimuleid, mis tagavad, et head tavad oleksid laialdaselt kasutusel ja edendaksid keskkonnasõbralikku käitumist.
Keegi ju ei kaeba, kui Euroopa Parlamendi poes kasseeritakse kilekoti eest viis senti.
See on põhimõttelise tähtsusega - mitte selle tegevuse rahaline mõõde, vaid sellega kaasnev järelemõtlemise hetk, kui klient mõtleb, kas võtta kilekott või mitte, et vähendada prügi hulka planeedil.
See on hea viis inimesi mõtlema panna.
Inimesed aktsepteerivad rahalisi tasusid, makse ja muid keskkonnaalaseid lõive, aga ainult siis, kui nad usuvad, et nad on mõistlikud ja näevad positiivset tulemust.
<D>
fraktsiooni S&D nimel. - Austatud juhataja!
Meie fraktsiooni jaoks on olukord väga selge.
Kuulsime ühelt poolt nõukogult, et kui Euroopa vahistamismäärus nõuetekohaselt ja tõhusalt täitmisele pööratakse ning mitte paljude tühiste juhtumite puhul, mida meie oleme näinud, jäävad selle puudused eelistele alla.
Volinik esitas usaldusväärse raporti - põhjaliku raporti -, milles öeldakse meile, et kui suudame toime tulla tühiste juhtumite ja ebaproportsionaalsuse ning menetluslike tagatistega, võib Euroopa vahistamismäärus olla endiselt väärtuslik viis ohtlike organiseeritud kurjategijate kinnipüüdmiseks.
Me ei tohiks unustada arvu 12 000 - mul on väga tugevad tunded selle suhtes, et tabasime minu valimispiirkonnas Londonis 2005. aasta juuli pommirünnakute kavandajad.
Kui saame aru nende juhtumite tõsisest ja sümboolsest mõjust, võib ja peaks Euroopa vahistamismäärus toimima.
Suuline küsimus meie fraktsioonile täna on väga lihtne Oleme praegu liikumas raportite juurest tegude suunas ja meil on olukord, kus on kaks rasket juhtumit.
Üks on proportsionaalsuse puudumine.
Seda ei saa lahendada üleöö ja ma kiidan volinikku (räägin õiguskoolitusest) tagamise eest, et parandame tühiste juhtumite domineerimise ja Euroopa vahistamismääruse usaldusväärsuse õõnestamise probleemi.
See eeldab aga, et ka nõukogu (ma ei viita ainult Ungarile, vaid räägin liikmesriikidest) aitab meil edendada menetluslikke tagatisi ning paljude kodanike vastuvõetamatu kohtueelse kinnipidamisperioodi küsimuse lahendamist minu kodumaal.
Need on olukorrad, mis tekitavad probleeme vahendi puhul, mis võiks olla tõhus, kui seda nõuetekohaselt kasutada.
Kõige raskem saab aga olema võrdsete tegutsemisvõimaluste loomine seoses menetluslike kaitseõigustega.
Seetõttu võtame oma fraktsioonis, kes on [nõudnud] kirjalikku õiguste loetelu, tõsiselt nii kvaliteeti kui ka kiirust õigusaktide puhul, mida vajame selleks, et tagada, et Euroopa vahistamismäärus saaks olla tõhus vahend, milleks ta on ette nähtud ohtlike organiseeritud kurjategijate tabamiseks, ning et selle usaldusväärsust ei õõnestaks paljud tühised juhtumid ja ebavõrdsed tegutsemisvõimalused, mida me praegu näeme.
See on seisukoht, mida tahame meie fraktsioonis näha, ning usun, et pühendumus on olemas.
Peame aga pöörama erilist tähelepanu eelkõige liikmesriikidele, kui nad paluvad, et Euroopa vahistamismäärus oleks tõhus, aga teisalt ei võta vajalikke meetmeid, mis aitaksid meil kehtestada õigusakte nende võrdsete tegutsemisvõimaluste loomiseks.
(Sõnavõtja nõustus vastama sinise kaardi küsimusele kodukorra artikli 149 lõike 8 alusel)
<D>
(PT) Ladina-Ameerikas toimuvad muutused peaksid julgustama Euroopa Liitu Ladina-Ameerika riikidega uusi koostöösuhteid looma.
Suuremat tähelepanu tuleks pöörata sotsiaalsetele ja kultuurilistele aspektidele ning toetada arengut erinevate arengutasemete ja inimeste erinevate poliitiliste valikute vastastikuse austamise raamistikus.
Kahjuks on need Euroopa Liidu esitatud ettepaneku vähemtähtsad aspektid.
Üldiselt on nende peamine huvi majanduslik, sihiga kindlustada suurte Euroopa majandus- ja rahanduskontsernide äri.
Seda olukorda on rõhutanud ühiskondlikud organisatsioonid, eriti Brasiilias, nagu me avastasime Mercosuriga suhtlemise delegatsiooni viimasel reisil Brasiiliasse.
Ajal kui näiteks suurem osa Mehhiko elanikkonnast kannatab tõsise majanduslanguse tagajärgede alla ja kui valdav enamik Mehhiko pangandussektorist on välismaiste äriühingute, eriti Euroopa pankade kontrolli all, on kahetsusväärne, et Euroopa Liit kasutab lepingut Mehhikoga endiselt rohkem hüppelauana Ameerika Ühendriikidesse kui kohaliku arengu toetuseks.
Selle tulemusel aitab liit kaasa Mehhiko väike- ja keskmise suurusega ettevõtete ja maa tootva lõimetise, eriti tööstusliku lõimetise hävitamisele, sest rõhutakse vabakaubandusele, strateegiliste sektorite liberaliseerimisele ja elutähtsate kaupade, näiteks vee, kommertsialiseerimisele.
Seepärast peame me ELi poliitika partnerluslepingute osas radikaalselt ümber kujundama, seadmaks prioriteediks koostöö ning majandusliku ja sotsiaalse arengu.
Sel moel saame aidata luua töökohti koos tagatud õigustega, kindlustada sotsiaalset progressi, edendada põlisrahvaste õigusi, kaitsta metsi ja bioloogilist mitmekesisust ning samuti tunnustada Ladina-Ameerika riikide suveräänset õigust kõrgekvaliteedilistele avalikele teenustele, oma majanduse strateegiliste sektorite kontrollile ja nende elanike valitud institutsioonide otsuste austamisele.
<D>
fraktsiooni PSE nimel. - (ES) Härra juhataja, paluksin, et põrgulik ajalugeja mu algussõnu ei arvestaks, sest nende eesmärk on edastada proua Klamtile lisaks teiste parlamendisaadikute kaastundeavaldustele ka minu oma ja eelkõige kiita raportööre.
Hakkan nüüd pihta.
Kiitus raportööridele, sest nende kahe ettepanekuga astume kvalitatiivse sammu ühtse sisserändepoliitika suunas ja edendame seaduslikku rännet, mis on meie globaalse lähenemise peamine element.
Seaduslike ümberasujate ühtsed õigused ning ühtne elamis- ja tööluba peavad laienema võimalikult paljudele töötajatele.
Seetõttu palume meie - sotsialistid -, et ükski töötajate kategooria välja ei jääks.
Sinine kaart pakub sisserändajatele võimaluse asuda koos peredega meie riikidesse elama ja hakata siin tööle.
See avab ühe ukse kaudu 27 tööturgu.
Ent selle ukse kaudu ei tohiks siseneda ainult kõrge kvalifikatsiooniga töötajad.
Volinik, seetõttu ootame, et komisjon esitaks peagi ettepanekud teiste kategooriate töötajate kohta.
Daamid ja härrad, me peame vältima ajude äravoolu.
Sinisest kaardist ei tohi saada pass, mis õhutab olulisi inimressursse arengumaadest lahkuma.
Fraktsioon PSE tahab, et koolitaksime iga Euroopasse tulnud kvalifitseeritud töötaja kohta päritolumaal uue töötaja.
Lõpetuseks, Euroopa peab olema atraktiivne sihtkoht mitte ainult väljastpoolt liitu tulevatele, vaid ka meie endi andekatele inimestele.
2007. aastal läks peaaegu 300 000 kõrgelt kvalifitseeritud eurooplast liidust väljapoole tööle.
Peame tegema kõik, mida suudame, et hoida neid Euroopas.
<D>
- (FR) Härra nõukogu eesistuja ja Prantsusmaa president, me arutleme küll haigele pakutava leevendava ravi üle, kuid jääme haiguse põhjuste osas väga napisõnaliseks.
Kuidas sai juhtuda, et ükski Euroopa Liidu institutsioon ei näinud praegust kriisi ette?
Ei nõukogu, komisjon, Euroopa Keskpank - mu daamid ja härrad - isegi mitte meie parlament ega ühegi liikmesriigi valitsus.
Tõsi küll, kriisi prognoosis käputäis majandusteadlasi, näiteks Nobeli preemia laureaat Maurice Allais ja mõned poliitikud, kellest enamik kuulub meie koolkonda, sh taas kord Jean-Marie Le Pen.
Kahjuks jäid nad hüüdjaks hääleks kõrbes.
Kriis seisneb aga selgelt Euroopa rahvusvahelises süsteemis, vaba turu kontrollimatuses ning hirmuäratavas lõhes finantskujutluste ja meie riikide aeglustuva majanduse ja tööstuse tegeliku olukorra vahel, mille võivad edaspidi oma sõltumatute ressurssidega sihikule võtta kolmandad riigid, kes kasutavad praegust olukorda ära.
Isegi teie töö, härra Sarkozy, annab tunnistust halvasti kohanevast Euroopa Liidust: laupäeval, 4. oktoobril toimus kohtumine vaid nelja, mitte aga 27 liikme osalusel; 11. oktoobril leidis aset kahepoolne kohtumine üksnes Saksamaaga; eurorühma liikmete kohtumine peeti vaid 15 liikme osavõtul; kohtumisele USA presidendiga, keda taheti veenda korraldama veel üht kohtumist kogu süsteemi põhjalikuks reformimiseks, oli kutsutud - nagu me õigesti aru saime - vaid kuus liikmesriiki 27st ning USA, Jaapan, Venemaa, India ja Hiina.
Ma ei langeta juba ette otsuseid nende kohtumiste kasulikkuse üle.
Ma tahan öelda, et see on naasmine kahe- või mitmepoolse diplomaatia juurde, mis näitab selgelt, et kui võtta arvesse Euroopa Liidu suutmatust reageerida, tema takerdumist bürokraatlikesse reeglitesse ja ihalemist võimu järele, mida ei suudeta teostada, siis on Euroopa Liit kui raamühendus oma aja ära elanud.
Euroopa Ülemkogu aruanne tõendab sama, kui osata ridade vahelt lugeda.
Selles kinnitatakse teie algatused, palutakse kaudselt Euroopa Keskpanka leevendada õige pisut Maastrichti kriteeriumide haaret, kuid ei otsustata midagi.
Te mainisite olukorda Gruusias ja oma jõupingutusi, ent kuidas te ei mõista, et Abhaasia ja Lõuna-Osseetia iseseisvumisele sillutas teed Kosovo ühepoolne tunnustamine?
Kuidas te põhjendate NATO lõputut laienemist, kui Varssavi pakt ise on juba ajalugu?
Härra Sarkozy, meie valitav tee viib mujale.
See eeldab, et ütleme täielikult lahti internatsionalistlikust süsteemist ja seame küsitavuse alla inimeste, kaupade ja kapitali üleüldisest kokkusegamisest saadava niinimetatud kasu.
Oma sõltumatuse ja identiteedi selgesõnaline kaitsmine ei tähenda enda isoleerimist, pigem on see hädavajalik selleks, et saada tagasi oma mõju maailmas.
<D>
(PL) Härra juhataja, nõukogu esindaja nõudis sotsiaalsemat Euroopat.
Vastaksin ministrile, et nõuan tervemat mõistust.
See oleks parem.
Euroopa Liit võib muidugi teha suuri ettepanekuid, kuid tuleb rõhutada, et sotsiaalpoliitika on valdkond, milles liikmesriikidel on suveräänne otsustusõigus.
Lühidalt öeldes, me vajame vähem retoorikat ja rohkem konkreetset tegevust.
Euroopa Liit on esitanud 19 huvitavat algatust, millest vaid kolm õigusakti ettepanekut.
Võib-olla kõige tähtsamat ettepanekut, nimelt piiriülest tervishoidu käsitlevat ettepanekut täna ei arutata.
See on väga kahetsusväärne ning on kurb, et aruteluga peab ootama, kuni Prantsusmaa tervishoiuminister meie istungile ilmub.
Kokkuvõttes tuleb rõhutada, et ELi liikmesriigid eraldavad sotsiaalpoliitikale 27% oma RKTst võrreldes USA 15%ga.
Küsimus on selles, kas raha kulutatakse ka hästi.
<D>
fraktsiooni Verts/ALE nimel. - (DE) Härra juhataja, volinik, daamid ja härrad, on tõsi, et statistika kogumine ja ühtlustamine regioonide tähtsaimate majanduslike ja sotsiaalsete näitajate osas on oluline kogu Euroopa Liidule.
Struktuurifondide eraldised, üks kolmandik eelarvest, põhinevad nendel alusandmetel.
See, mida komisjon praegu oma määrusega rahvaloendusest välja pakub, ei oma tegelikkuses aga nende vajadustega mindagi ühist.
Andmed, mida kohustusliku õigusaktiga tahetakse koguda ja ühtlustada ning mis oleks otseselt kehtiv ELi liikmesriikides, on meie kaasinimeste isiklikud andmed, mis ei puutu tegelikult ELi.
Sinna hulka kuuluvad isikuandmed, nagu andmed pere- ja seksuaalelu kohta, majapidamise olukorra kohta ja usuline eelistus.
Enamgi veel, tegemist on jultunud soovida lisada selliste andmete kogumine seadusega kinnitatud üldistesse standarditesse ilma mingi viiteta andmekaitseseadustele.
Seetõttu on meie, oma kodanike esindajate, kohus lõpetada selline sekkumine inimeste õigustesse, eriti kuna pole mingitki põhjust ühtlustada pereelu, isiklike küsimuste või kodudes valitseva olukorraga seonduvaid andmeid, kuna need ei ole Euroopa Liidu pädevuses ega ole sätestatud reformileppes.
ELi ei saa lubada nõuda tagaukse kaudu pädevusi, mis peaksid jääma ainult liikmesriikidele ja andmete kogumise kontrollimine eeldab seda.
Meie jaoks ei ole küsimus ajas või kiiruses, vaid küsimuses on esmases vajaduses, et isikuandmete kaitse oleks absoluutne prioriteet.
Komisjoni tekst seda ei taga.
Mul on hea meel, et raportöör tahab eemaldada siit mittekohustusliku osa.
Oleme sellele juba toetust avaldanud, isegi komisjoni tasandil.
Kahjuks ei saanud ta sel ajal enamust.
Kodanikud ootavad meilt, et me tagaksime selle, mida hinnangust praegu järeldub, nimelt edasilükkamise, et see kohustaks kodanikuvabaduste, justiits- ja siseasjade komisjoni veelkord kontrollima andmekaitset ning alles siis tehakse otsus parlamendi tasemel ja viiakse läbi esimene lugemine.
Palun kõigil fraktsioonidel on sõna pidada selles osas.
<D>
fraktsiooni Verts/ALE nimel. - (SV) Kõigepealt lähevad meie mõtted praegu poegadele, vendadele ja armastatud inimestele, kes brutaalse rünnaku tõttu AMISe jõududele nüüd puudu on.
Need inimesed surid, püüdes aidata oma kaasinimesi naaberriigis.
Paljud on haavatud siin esineva vägivalla, vägistamise, tapmise ja äärmise vaesuse tõttu.
Kui palju kordi me oleme siin seisnud ja sellest rääkinud?
Kui palju kordi me oleme nõudnud, et valitsus või keegi teine meetmeid võtaks?
Lubage mul teile meenutada, et iga valitsuse keskne ülesanne on kaitsta tsiviilelanikkonna inimõigusi.
See valitsus pole seda kogu oma karjääri vältel kunagi püüdnudki.
Peame siiski oma pettumuses kannatlikud olema, sest ainult pikaajaline majanduslik ja poliitiline toetus neile, kes üritavad konflikti lahendada, on see, mida me teha saame.
Me ei tohi oma majanduslikke huve täielikult ignoreerida.
Mõnikord on need meie oma naftakompaniid, kes tegelikult teatavaid rühmitusi toetavad, kaudselt või otseselt.
Peame tegelema ka sellega.
Tõsine vastutus lasub valitsusel ja me peame jätkuvalt nõudmisi esitama.
Olen täiesti nõus oma kolleegi Raül Romevaga, et Rahvusvaheline Kriminaalkohus peab saama vaba juurdepääsu materjalidele ning ka täieliku juurdlusõiguse, nii et selle haavatud maa elanikud võiksid juba varsti õiglust nautida.
Tänan teid.
<D>
(SV) Härra juhataja, kõnesolev teema hõlmab üksikisiku õigust saada tervishoiuteenuseid seal, kus hea ravi on kättesaadav.
Euroopa Ühendatud Vasakpoolsete fraktsiooni esindaja Eva-Britt Svensson ütles täna, et see toob kaasa terviseturismi.
Ma sooviksin talle öelda, et kui haiged inimesed otsivad ravi, on põhjuseks see, et neil on valud, nad kannatavad, nad on vigastatud ja vajavad ravi.
Asi ei ole turismis.
Lõppkokkuvõttes taandub see küsimus bürokraatia võimu ja üksikisiku õiguse vastasseisule.
Tuleb mõelda, kas kasutada vanu piire ravi otsivate inimeste takistusena või muuta Euroopa nüüdne avatus kõigi Euroopa inimeste väljavaateks saada parimat tervishoiuteenust.
Oli valgustav kuulda, mida Euroopa Ühendatud Vasakpoolsete fraktsioon arvab, ja kuna minu ees on sotsiaaldemokraatide esindaja Jan Andersson, kes on kõnelejate nimekirjas kohe pärast mind, oleks huvitav kuulda, kas ta jagab Eva-Britt Svenssoni seisukohta, et välismaalt ravi otsivad haiged inimesed tegelevad terviseturismiga.
Kas ta soovib Eva-Britt Svenssoni moodi seada üles mitmesuguseid tõkkeid või töötate te, sotsiaaldemokraadid, selle nimel, et tagada meie võimalikult suur avatus, mille abil ei ole patsientidel vaja küsida ametiasutustelt ravi saamiseks luba?
Jan Andersson, küsimuse all on sotsiaalne Euroopa.
Asi ei ole selles, kuidas konkreetsed otsustajad määravad, mida teised tohivad teha, vaid selles, kuidas inimene saaks parimat võimalikku ravi.
Annan kõnejärje teile, Jan Andersson.
<D>
kirjalikult. - (PL) Toetan Konrad Szymański naabrus- ja partnerlusinstrumendi raportit.
Tegemist on väärt ELi algatusega, mille eesmärgiks on edendada koostööd ELi ja partnerriikide vahel.
Antud koostöö sisse käivad muuseas jõupingutused edendada dialoogi ja reformi, keskkonnakaitset ning tegutsemist energiajulgeoleku valdkonnas.
Samuti käivad selle sisse jõupingutused vähendada vaesust, soodustada naiste ja meeste vahelist võrdsust, soodustada tööhõivet ja sotsiaalset kaitset, edendada piiriülest koostööd, soodustada tervishoidu, haridust ja inimõigusi, võidelda terrorismi ja organiseeritud kuritegevusega ning soodustada koostööd teadus-, haridus-, innovatsiooni- ja kultuurisfääris.
Seetõttu on oluline teostada kõikide ENPI rakenduskavade läbivaatus, võttes arvesse asjasse segatud riike, regioone ning küsimusi.
Need tegevused peaksid vabakaubandustsooni laiendama.
Oluline on märkida, et idapartnerlus ei peaks takistama naaberriike, kes soovivad taotleda ELi liikmelisust.
Lõik, mis mainib aastateks 2008-2010 Gruusiale eraldatud 500 miljardit eurot rekonstruktsioonitöödeks ja põgenikele mõeldud abiks sõja laastamistöö järel, on toetamist väärt.
Samuti võtan omaks, et soovitatav on vaadata üle meie koostöö Valgevenega ühes sellele riigile eraldatava rahastamistasemega, et kindlaks teha, kas selle riigi uuesti kaasamist, mis algatati 2008. aastal, tuleks jätkata.
Lisaks olen nõus, et vajame tagatist, et igasugune Venemaale antud rahaline abi aitab selles riigis kaasa demokraatlike standardite tugevdamisele.
<D>
Härra juhataja, kümme aastat eurot annab tõesti põhjuse tähistamiseks.
Kui kümme aastat tagasi oleks keegi julgenud öelda, et euro areneb nii menukalt, nagu ta seda teinud on, siis oleks ta välja naerdud.
Euro edule on kaasa aidanud hulk inimesi; mulle meenuvad rohked skeptilised sõnavõtud - eurot nimetati enneaegselt sündinud lapseks ja elujõuetuks ettevõtmiseks -, ent täna teame, et see oli visioon, mille realiseerumise taga olid paljud inimesed.
Eelkõneleja tuletas meile meelde kõiki neid inimesi, kes andsid sellesse protsessi oma panuse, samuti pöördepunkte, Euroopa rahasüsteemi, mis kujutas endast Euroopa Keskpangaga tehtud kokkulepet luua keskkurss, Delorsi raportit, kus sätestati rahaliidu juurutamine kolmes etapis, Maastrichti lepingut - vaid kaks aastat pärast Berliini müüri langemist - ja üleminekuperioode.
Paljud inimesed on olnud euro edukuse tagamise juures.
Parlamendikomisjoni esimees proua Berès ütles juba, et selle aja jooksul - eelkõige alates 1994. aastast, mil algas Maastrichti lepingu rakendamine, kuni 2002. aastani -, tegi parlament aktiivset koostööd pangatähtede ja müntide kasutuselevõtu vallas, samuti arvukate raportite, arutelude, arvamuste ja ettepanekute koostamisel, ning ma sooviksin tänada eeskätt kaht sel ajal tegutsenud parlamendikomisjoni esimeest, Karl von Wogaud ja Christa Randzio-Plathi, kes esindasid Euroopa Parlamenti ka välismaailmas ja andsid vajaliku parlamentaarse toe selle ettevõtmisele, mis pärines algselt ju valitsustelt.
Ka täna püüame proua Berèsi juhtimisel olla oma ülesannete kõrgusel.
18. novembril võttis Euroopa Parlament suure häälteenamusega vastu raporti, milles me kirjeldame edukäiku, ülesandeid, ohte ja probleeme; ma sooviksin proua Berèsi jutule lisada veel paar tähelepanekut.
Euro on olnud väga edukas ja see on ainulaadne projekt - Euroopa Keskpanga juhtimisel aetav tsentraalne rahapoliitika ning kohalik eelarve- ja finantspoliitika.
Tulevikus on tähtis, et nende kahe stabiilsuse ja kasvu paktis nimetatud vastutustasandi vaheline side säiliks ka kriisi ajal.
Ilma stabiilsuse ja kasvu paktita ning eelarve- ja finantspoliitika rangema koordineerimiseta oleks euro tulevikus silmitsi riskidega, mida on praegu võimalik vältida.
Selles kontekstis soovitan ma eeskätt euroala liikmesriikidel, aga ka kogu Euroopa Liidul suhtuda sellesse distsipliini, sellesse koordineeritud koostöösse tõsisemalt, kui seda varasematel aegadel on teatud küsimustes tehtud.
Euro on inflatsiooni märkimisväärselt aeglustanud ning andnud kindlustunde ja stabiilsuse; sellest on saanud maailma tähtsuselt teine reservvaluuta nii lühikese ajaga, mida keegi ei osanud ette näha.
Euro suurendas vajadust liikmesriikide struktuurireformide järele ja seetõttu on sellest saanud isegi üleilmastumise ajastul ettevõtete ja riikide "vormis hoidmise programm”.
Euroala institutsioonid, millest mitut mainis ka eelkõneleja - rahandusministrite nõukogu, eurorühm ja paljud teised asutused - on loonud vajalikud tingimused koos komisjoni ja Euroopa Keskpangaga, sest nad töötasid juba, sest nad olid juba enne olemas, sest nad tegutsesid iseseisvalt, et reageerida kiiresti, usaldusväärselt ja korrektselt majanduskriisile.
Meil on euro, mille abil loodi Euroopa finantsturg.
Selle ühise edukäigu põhjal saab teha poliitilise järelduse, et ühisrahaga ja ühtse siseturuga riigid on saavutanud ainulaadse lõimumisastme, mis tagab rahu ja õitsengu.
Me ei saa võtta aga eurot iseenesestmõistetavana.
Esitatud on palju konkreetseid palveid ja nõudeid võtta riske tõsiselt: tänasel aastapäeval ei saa jätta märkimata riikide majanduse kaugenemist, millega kaasnevad märkimisväärsed palgakasvu ja eelarvepuudujäägiga seotud ohud.
Täiesti omaette aspekt on riigivõlakirjade intressimäärade erinev liikumine.
Hetkel oleme tunnistajaks olukorrale, kus juba kerkinud intressimäär tõuseb veelgi, tuues üksikutes euroala liikmesriikides kaasa uued võimalikud probleemid.
Tuletan Euroopa Parlamendile meelde, et eelkõige euroala laienemise teemal ei saa teha mingeid järeleandmisi ja kõik euroala liikmesriigid peavad järgima Maastrichti lepingu tingimusi.
Üldsus on euro hästi vastu võtnud.
Ta on saavutanud maailma usalduse.
Ta on läbinud esimese katse edukalt ja andnud ainukordse panuse Euroopa rahvaste kestvasse lõimumisse.
Selle üle võime kõik uhked olla.
Tänan!
(Aplaus)
<D>
2004. aastal oli brutosissetulek Interneti-põhistelt hasartmängudest 2-3 miljardit eurot.
Eelnimetatud uuringu SICL kohaselt moodustab see nüüd peaaegu viis protsenti ELi hasartmänguturust.
Nende teenuse kiire kasv on tulevikus vältimatu ning sellepärast on vaja selgeid ja läbipaistvaid eeskirju.
Proua Schaldemose'i raportis kaalutakse teistsugust lähenemist Euroopa hasartmängusektorile ja seepärast ei saa ma seda toetada.
Selles ei eristata seaduslikult tegutsevaid litsentseeritud mänguettevõtjaid ja neid, kes tegutsevad sageli litsentsita ja ebaseaduslikult.
Alustada tuleb sellest, et enamikes Euroopa riikides on hasartmängusektor.
Olen nõus, et iga liikmesriik peab endiselt otsustama online-hasartmängude eeskirjade üle.
Kuni puuduvad tõendid ohtudest mängijatele, rahapesust või korruptsioonist spordis, ei tohiks me kõiki ettevõtteid kurjategijateks pidada.
On ka tõsiseid ettevõtteid, kes kasutavad parimat tehnoloogiat ja tegutsevad seadustega kooskõlas.
Ma ei toeta online-hasartmänge, pigem olen nende vastane.
Aga minu arvates viiks üldine keeld nende tegevuste kasvu ja ebaseaduslikkuseni ning eeskirjade täieliku puudumiseni.
Arvan, et minu ja mu kolleegide ühine arvamus on õiglasem ja selgem alternatiiv raportööri raportile.
<D>
(EL) Härra juhataja, terrorismi taunivad kõik Euroopa Parlamendi liikmed.
Ent see ei tohiks meid viia meetmeteni, mille tõttu muutub meie tõelise julgeoleku aluse kaitsmine keeruliseks.
Valikud, mida Euroopa Liit nende kohutavate kuritegude väljajuurimiseks on teinud, lõhestavad meid ja muudavad äärmiselt ebakindlaks.
Üha tagurlikumate meetmete võtmine kinnitab, et meil oli õigus, kui me algusest peale ei nõustunud kogu selle ettevõtmise olemusega, ja me tunneme praegu õigustatult muret oma kodanike vabaduste tõhusa kaitse pärast.
Muutmisettepanekutes sisaldus üleskutse investeerida veelgi enam meetmetesse ja poliitikasse, mis võivad saata süütud inimesed kohtu alla ja tuua kaasa nende süüdimõistmise.
Ainuüksi kahtlustuse alusel kummutatakse süütuse presumptsiooni fundamentaalne õigusprintsiip.
Kuidas saab avalik õhutamine või üleskutse olla kuritegu, kui sellel pole mingeid tagajärgi ja see ei vii mingite tegudeni?
Mis võib üleskutse määratlusse mahtuda?
Millal võib üleskutset pidada avalikuks?
Millal on see reaalselt ohtlik ja seega karistatav?
Mõne sõnavabaduse kaitset käsitleva sätte deklaratiivsusest ei piisa: ettepaneku rakendamise määravad ära nende määratluste taga olevad motiivid.
Need on vastuolus Euroopa inimõiguste konventsiooni artikliga 10 ja võivad viia demonstratsioonide, kõnede ja muu sellise kriminaliseerimiseni.
Meie arvates on Euroopa Liit taas tegemas valikut, mille aluseks on kodanike tõeliste vabaduste kaitse soovi asemel poliitiline kaalutlus.
Meie muresid üritatakse hajutada üldsõnaliste klauslitega, mis ei suuda tagada nende inimeste kaitset, keda mõned tahavad näha potentsiaalsete terroristidena.
<D>
raportöör. - (DE) Härra juhataja, daamid ja härrad, lubage mul kõigepealt tänada variraportööre, eriti Sánchez Presedot sotsiaaldemokraatide fraktsioonist ja kolleeg Bowlesi liberaalide fraktsioonist, kes tegid koos minuga edukat tööd täna esitatava kompromisstekstiga, milleks on raport komisjoni valge raamatu kohta.
Sel korral õnnestus meil saavutada ulatuslik fraktsiooniülene enamuse toetus ja tõeliselt toimiv kompromiss, mida Euroopa Komisjon võib kasutada ka tulevase töö suunisena ning Euroopa Parlament ja nõukogu hiljem õigusloomes.
Me selgitasime selles raportis ühemõtteliselt ja ka õigustatult, et Euroopa Parlamendi vaatenurgast on konkurentsieeskirjade rikkumisel meetmete võtmine Euroopa tava kohaselt peamiselt ametiasutuste - nii riiklike konkurentsiametite kui ka Euroopa konkurentsiameti - ülesanne ning see ei kujuta endast niinimetatud teise tiiva loomist, mis oleks võrdsetel alustel kartellidevastase võitluse ametlike meetmetega.
Me oleme Euroopas sihilikult valinud teise tee kui USA, kellega meie olukorda sageli võrreldakse.
Parlament oli poliitiliselt üksmeelne selles, et me vajame lahendust nn massnõuetele.
Kui kellegi ebaseaduslik käitumine kahjustab suurt hulka inimesi, kellele tekitatud kahju on suhteliselt väike, siis vajavad sellised menetlused, kus tavapärasest menetlusõigusest lihtsalt ei piisa, eraldi lahendust.
Niisuguse vahendi loomine aitab osaliselt ka tagada juurdepääsu õigusele ning arendab siseturgu edasi.
Selle suhtes olime me ühel meelel.
Samuti olime ühel meelel selles, et me ei soovi Euroopas töötada välja kohtuvaidluste tööstust, mis on omane Ameerikale, mille käive on 240 miljardit USA dollarit ja mis ei teeni ikkagi lõpuks kodanike huve, nagu me teame asjakohaste raamatute põhjal, vaid toob kasu peamiselt Ameerika õigusabifirmadele.
Sellel pole midagi pistmist õigusriigiga ja me ka ei soovi, et oleks.
Me olime üksmeelselt nõus, et Ameerika menetlusõiguses levinud piinamisvahendeid ei peaks Euroopas kasutusele võtma.
See kehtib eelkõige tõendite hankimise ja kulude kohta.
See on väga tähtis punkt.
Me olime ka nõus võtma üldise seisukoha, et Euroopa tasandi õigusnormiks saab põhimõtteliselt olla ainult osalemisvõimalusega (opt-in) ühishagi, ning et nn opt-out-hagi oleks lubatud üksnes siis, kui liikmesriigis on juba sarnane lahendus olemas ning kui riigi põhiseaduslik õigus seda lubab.
Opt-in-hagi on mõnede riikide põhiseadusliku õiguse kohaselt keelatud, samuti on see vastuolus täisealise tarbija põhimõttega.
Oleme korduvalt kurtnud selle üle, et Euroopa Komisjon on oma valges raamatus unustanud täielikult kohtuvälised kokkulepped.
Konkurentsi peadirektoraat ja komisjon on alustanud kohe kohtuvaidluste teemaga.
Nagu me teame aga palju aastaid väldanud õigusteemalistest aruteludest siin parlamendis, ei ole see alati parim edasiliikumise viis ning üldiselt on vaidluste kohtuvälise lahendamise mehhanismid sageli probleemide kõrvaldamiseks palju sobivamad.
Lisaks on olnud tunduvalt tulemuslikum tarbijakaitse peadirektoraadi samaaegne ja samateemaline töö.
See peadirektoraat käsitles oma rohelises raamatus - mis esitatakse praegu kõne all olevale tasandile eelneval konsultatsioonide tasandil - neid alternatiivseid vaidluste lahendamise vahendeid laiapõhjaliselt.
Oleme veendunud, et Euroopa Komisjon peab selle küsimuse kiiremas korras üle vaatama.
Ja viimane punkt, mis on samuti oluline - me ei soovi õiguse killustamist.
Nüüd aga hakatakse konkurentsiõiguses niisugust vahendit looma.
Tarbijakaitse raames tuleb käsitlusele seesama teema.
Me teame, et samalaadsete küsimustega hakatakse teataval ajal tegelema ka kapitalituruõiguse, keskkonnaõiguse ja sotsiaalõiguse vallas.
Peame hädavajalikuks, et kaalutaks ka horisontaalset lähenemisviisi ja et me vähemasti toetaksime neid menetlusvahendeid, mis on kõikides valdkondades enam-vähem sarnased horisontaalse vahendiga.
Ka see on otsustavalt tähtis.
<D>
raportöör. - (PT) Ma soovin tänada kõiki lahkete sõnade eest.
Eriti soovin ma tänada oma sõpra minister Lenarčičit, kellega koos töötasin mõned aastad tagasi Julgeolekunõukogus, kus me tegelesime just Iraagi asjadega ning probleemidega, mida põhjustas Iraagile Saddam Hussein.
Nagu ma olen juba maininud, oli raporti eesmärgiks välja tuua asjaolu, et Iraagis valitsevad väga erinevad olukorrad, vastupidiselt televisioonis igapäevaselt kuvatavale lihtsustatud sõnumile Iraagist kui "tule ja mõõga” maast.
Seda raportit tuleb vaadata kui tegevuskava või teejuhti ELi osalusele Iraagis.
Ma usun, et räägin parlamendi nimel, kui ütlen, et me soovime, et komisjon, nõukogu ja liikmesriigid kasutaksid meie tegevuse ettepanekuid alusena oma tulevikuprogrammide ja -projektide loomisel Iraagi valitsuse ja inimeste toetuseks, võttes loomulikult arvesse turvalisustingimusi.
Kui ma Iraagist tagasi pöördusin, avaldas mulle muljet Iraagi entusiasm "rohkema Euroopa” järgi.
Alates president Talabanist lõpetades ühe kõige isoleerituma piirkonna algkooli õpetajaga soovisid kõik saada poliitilist tunnustust ja institutsioonilist tuge Euroopa Liidult.
Meid pommitati projektiettepanekutega kõige erinevamates valdkondades: siseministeeriumi ametnike koolitamine, miinidest puhastamisega tegelevate kohalike valitsusväliste organisatsioonide toetamine, täiskasvanute kirjaoskuse suurendamine ning seksuaal- ja reproduktiivtervisealase hariduse andmine, Iraagi parlamendi tehniline ja institutsiooniline tugi - ning need on vaid üksikud näited.
Ma leian, et me peaksime mõõtma käesoleva raporti edu mitte niivõrd homse hääletuse poolthäälte arvu põhjal vaid peamiselt muutuses, mille see raport toob kaasa meie edasises kohapealses tegevuses Iraagis.
Loomulikult osaleb selles protsessis meie parlamentaarne delegatsioon Iraagis ning ma olen kindel, et me saame loota komisjonile, volinik Ferrero-Waldnerile, kellele lähevad minu õnnitlused, ja tema vaprale meeskonnale Bagdadis, mida juhib võimekalt suursaadik Uusitalo, et neist saavad peamised liitlased selle teejuhi rakendamisel.
<D>
tööhõive- ja sotsiaalkomisjoni arvamuse koostaja. - (BG) Tahaksin kiita härra Gaubert'i tema raporti eest, milles käsitleti nõukogu direktiivi kolmandate riikide kodanikele Euroopa Liidu territooriumil elamiseks ja töötamiseks antava ühtse loa kohta.
Koostasin tööhõive- ja sotsiaalkomisjoni arvamuse selle direktiivi kohta.
Euroopa Parlamendi liikmena, kes tuleb Bulgaariast, mis on üks kümnest liikmesriigist, millele on kohaldatud üleminekuperioode, olen väga vastu tööturule vaba juurdepääsu piirangutele, mida kohaldatakse olulisele osale Euroopa tööjõule.
Sellepärast tunnen heameelt Euroopa asutuste jõupingutuste üle tagada võrdne kohtlemine kõigile, kes Euroopa Liidus seaduslikult elavad ja töötavad.
Direktiivi eesmärk on toimida horisontaalselt, pidades meeles, et konkreetsed direktiivid on juba jõus või vastu võtmisel.
Pean silmas direktiive hooajatööliste kohta, töötajate kohta, kes on pikaajalised elanikud, ja ELi siniste kaartide kohta, mille üle me täna arutleme.
Meie seisukoha kirjapanemisel aitasid mind kolleegid meie parlamendikomisjonist ning arvan, et meie välja pakutud tekstid tagavad kolmandate riikide töölistele tasakaalus õigused.
Tahaksin mainida siin õigust haridusele, teaduskraadide ja tunnistuste tunnustamist, töötingimusi, juurdepääsu sotsiaalkindlustusele, maksualandusi ja muud.
Selle direktiiviga sätestatakse kolmandate riikide töötajate jaoks tööga seoses minimaalsed üldised õigused.
Järelikult ei tohiks neile antavad õigused olla suuremad kui konkreetsetes direktiivides sätestatud.
Nimelt just sellepärast on Euroopa Komisjoni ettepanekus ette nähtud konkreetsed tingimused nende õiguste kasutamiseks.
Seisukohta lõplikus versioonis, mille üle tööhõive- ja sotsiaalkomisjon hääletas, neid tingimusi aga ei olnud.
See on seadnud meid olukorda, kus esineb suuri lahknevusi selles, mis on tagatud ELi sinise kaardi süsteemi kohaselt ja mis konkreetsete direktiivide alusel, sealhulgas direktiiviga ELis pikka aega elanud kolmandate riikide kodanike kohta.
Daamid ja härrad, peame praegusel finantskriisi ajal olema realistlikud.
Tööhõive- ja sotsiaalkomisjoni raportöörina palun teil olla vastutustundlik ning hääletada loogiliselt tervikliku ja sidusa dokumendi poolt.
<D>
Austatud juhataja, antud resolutsioon meenutab fašismi ja nõukogude kommunismi õudusi.
Ükski eurooplane, Lääne tsivilisatsiooni laps, tsiviliseeritud inimolend ei saaks mitte nõustuda.
Kuid seejärel pakub ta Euroopa Liitu alternatiiviks või vastumürgiks taolisele totalitarismile.
Kirjas on: "Euroopa Liidul on eriline vastutus edendada ja kaitsta demokraatiat [...] nii Euroopa Liidus kui ka väljaspool”.
Just siin, mu sõbrad, te oma prohmaka teetegi.
Euroopa Liit ei kaitse demokraatiat, ei sisemiselt ega välimiselt.
Välismaal teeb ta kaupa Castro Kuubaga, ajatolladega Teheranis; ta nõuab õigust müüa relvi kommunistlikule Hiinale.
Kodus lükkab ta ümber referendumitulemusi, kui need on vastuolus tihedama integratsiooniga.
Muidugi tuleb olla taolisi paralleele tõmmates ettevaatlik.
Keegi ei väida, et Euroopa Liit on nõukogude süsteem, mis võtab ära inimeste passe ja peab gulage või korraldab näidiskohtuprotsesse.
Kuid meile peaks sügavalt muret tegema, kui ükskõik mis süsteem väidab, et valitsev ideoloogia on valimiskastile allutamiseks liiga oluline.
<D>
komisjoni liige. - Härra juhataja, ma tänan lugupeetud parlamendisaadikuid nende sõnavõttude eest ja käsitleksin nüüd mõnda nende tõstatatud küsimust.
Proua Oviir ja proua Grossetête ütlesid, et valge raamat on liiga üldsõnaline.
Kuid selle valge raamatu eesmärk on panna paika mitmed üldised põhimõtted ja eesmärgid, et suunata ühenduse tervishoiualast tegevust järgmistel aastatel.
Oleks väga keeruline kehtestada mõõdetavaid eesmärke niivõrd ulatuslike ja üldiste sihtide ning niivõrd laia teemaderingi puhul.
Komisjon on täiesti nõus, et mõõdetavad eesmärgid on hea vahend muutuste esilekutsumiseks ja tulemuste saavutamiseks.
Ent me leiame siiski, et selliseid eesmärke oleks parem seada sellest strateegiast lähtuvate konkreetsete poliitiliste algatuste raames.
Tervishoius valitsevale ebavõrdsusele osutasid mitmed kõnelejad, näiteks härra Janowski, härra Adamou, proua Belohorská, proua Doyle, härra Kuźmiuk ja proua Westlund.
Me oleme täiesti nõus tõstatatud muredega ja vajadusega aidata tervishoiuga seotud erinevusi ületada.
Komisjon esitab teatise järgmisel aastal, kuid vahepeal aitame struktuurifondide vahendeid tervishoiule suunata.
Proua Willmott esitas mitmeid küsimusi.
Ta märkis, et tervishoius on liiga palju töösuundi.
Kuid seetõttu ongi 2007. aastal vastu võetud Euroopa Liidu tervishoiustrateegia eesmärk koondada seostatud raamistikku kõik tervisega seotud poliitikavaldkonnad.
Komisjon uurib tervishoiuvaldkonna eri struktuure, et saavutada nendevaheline sünergia ning tagada tulemuslik ja tõhus töö ilma dubleerimiseta.
Proua Willmott esitas ka küsimuse vähki tekitavate ainete direktiivi kohta.
Komisjon on pidanud sotsiaalpartneritega nõu selle 2004. aasta direktiivi võimaliku läbivaatamise üle seoses nimetatud valdkonnaga ning tellib praegu uuringut, mis käsitleb selle direktiivi muutmise võimalusi; uuring viiakse lõpule 2010. aasta algul.
Uuringu tulemused võimaldavad komisjonil otsustada edasiste sobivate meetmete üle.
Töötervishoidu ja tööohutust käsitlevad Euroopa Liidu õigusaktid, täpsemalt 1998. aasta direktiiv kõikide keemiliste ainete kohta, juba hõlmavad kaitset kemikaalide, sealhulgas reproduktiivtoksiliste ainete eest, millega töötajad kokku puutuvad.
Proua Westlund rääkis resistentsusest antibiootikumide suhtes.
Komisjon teeb tihedat koostööd Haiguste Ennetamise ja Tõrje Euroopa Keskusega.
Keskuse 2008. aasta tööplaan sisaldab ühe prioriteetse tegevussuunana mikroobivastaste ravimite suhtes kujunevat resistentsust.
Lisaks kavatseb keskus igal aastal korraldada üleeuroopalise antibiootikumidest teavitamise päeva.
Selle päeva ürituste eesmärk on suurendada üldsuse arusaamist ja teadmisi küsimuste kohta, mis on seotud resistentsusega mikroobivastaste ravimite suhtes.
Esimene antibiootikumidest teavitamise päev on 18. novembril 2008.
Samuti teeme Haiguste Ennetamise ja Tõrje Euroopa Keskusega tihedat koostööd teise aruande koostamisel, mis käsitleb nõukogu 2002. aasta soovituse rakendamist liikmesriikides.
Lõpetuseks tahaksin tänada raportöör Peterlet ja kõiki parlamendiliikmeid toetuse eest komisjoni koostatud tervishoiustrateegiale.
<D>
fraktsiooni PSE nimel. - (FR) Proua juhataja, austatud volinik, olen raportöörile käesoleva teksti koostamise eest tänulik.
Sedakorda soovin korrata proua Kauppi paljusid märkusi.
Alustamise käesoleva teksti kallal töötamist juba kevadel ning arvan, et neil, kelle meelest esitati see sobival ajal, on õigus.
Suvised sündmused tõstatavad hoiuste tagamise skeemide kohta küsimuse.
Me lihtsalt ei saa elada süsteemiga, kus paljud ettevõtjad tegutsevad mitmes riigis, kuid meil puudub hoiuste tagamise kord, mis oleks vähemalt kooskõlastatud või tugineks ühistele põhimõtetele, teenides nii konkurentsi huve kui ka suurendades avalikkuse usaldust seoses turumehhanismidega.
Reisides suvel ringi, rabas mind asjaolu, et peale skandinaavia tegeletakse hoiuste tagamise süsteemiga süstemaatiliselt ning seda peetakse ülitähtsaks küsimuseks ka teistes riikides.
Mõistagi tean, mida volinik selle peale ütleb: "Isegi kui liidate omavahel kõik hoiuste tagamise süsteemid Euroopas, oleks see ikkagi vaid piisake meres, võrreldes rahasummadega, mida vajame nimetatud kriisile lahenduse leidmiseks."
Tegemist on viletsa argumendiga, kui peame oma puudusi nii konkurentsi kui ka turumehhanismide usaldusväärsuse alal vähendama, peamiselt vaid asjaolu tõttu, et see moonutab äristrateegiaid, kuna ühtäkki asetuvad ettevõtted valedel põhjustel vahekohtuniku rolli oma paljude tütarettevõtete ja filiaalide suhtes.
Nimetatud argumentide alusel palusin oma fraktsioonilt tuge.
Kõnealune fraktsioon esitas muudatusettepaneku, paludes komisjonil kiiremini töötada ning tunnistada, mida inimesed sellest ootavad: kuigi nad ei esita nõudeid häälekalt ega täpselt, vajatakse esmatähtsalt ikkagi kinnitust selle kohta, kuidas Euroopa finantsturud toimivad ning kui täpselt need sündmustele reageerivad.
Euroopa tasemel loodud püsiv hoiuste tagamise süsteem aitab selles küsimuses kindlasti kaasa.
Austatud volinik, minu arvates on teie ülesandeks hinnata usaldusväärsuse taset või siis finantsturgude toimimist Euroopa tasandil.
Usun, et sellest ei piisa, kui käed rüpes, uuringu värskeid tulemusi ootame.
Vastuse kiirendamiseks on tarvis meetmeid rakendada ning lubada meil saavutada edu rohkem ühtlustatud korra järgi, mõistes paremini ja läbipaistvamalt hoiuste tagamise skeeme ning seda, kuidas need Euroopa Liidus toimivad.
<D>
kirjalikult. - (DE) ELi laienemine 1. mail 2004. aastal on suurendanud majanduslikku ja sotsiaalset ebavõrdsust.
Selle aasta jaanuaris algas ühtekuuluvuspoliitika uus programmiperiood.
Selles keskendutakse uutele prioriteetidele ja eesmärkidele: keskkonnakaitsele, konkurentsivõimele ning uute ja arvukamate töökohtade loomisele.
ELi ühtekuuluvuspoliitika on oma nelja eraldiseisva programmi kaudu kavandatud selleks, et aidata muuta Euroopat ja selle piirkondi konkurentsivõimelisemaks, näiteks innovatsiooni, teadmistepõhise ühiskonna rajamise ja majandusliku konkurentsivõime tugevdamise kaudu.
Samuti on selle eesmärk tõsta jätkusuutliku regionaalarengu kaudu piirkondade atraktiivsust investorite ja elanike jaoks.
Võimaluste suurendamiseks ja ebavõrdsuse vähendamiseks tuleb luua paremaid ja eelkõige rohkem töökohti ning jätkata piirkondades arendustegevust.
Edasise laienemisega tuleb ELi vahendeid jagada nüüd 27 liikmesriigi vahel.
Seepärast peab raha kasutus olema parem, tõhusam ja selgem.
Finantsraamistiku kohta - Euroopa Ülemkogu on teinud ajavahemikuks 2007-2013 kättesaadavaks 307,6 miljardit eurot.
See on suur hulk raha.
On oluline, et ka arenguprobleemidega jõukate liikmesriikide, nagu Austria, piirkonnad saaksid oma õiglase osa vahenditest.
Eriti vajavad toetust mägipiirkonnad.
<D>
kirjalikult. - (LT) Sisuliselt ei muuda see direktiiv kehtivat regulatsioonisüsteemi, vaid täiustab ja karmistab seda.
Olen raportööriga täiesti nõus, et selle õigusakti arutelul pöörati kõige rohkem tähelepanu alljärgnevale:
kantserogeensete, keemiliste ja lõhnaainete kasutamine mänguasjades,
mänguasjade ohutuse hindamise menetlused, nõuded erihoiatuste jaoks,
direktiivi kohaldamisala, selle paindlikkus ja seos ühenduse teiste õigusaktidega.
Kantserogeensete, mutageensete, toksiliste, allergeensete ja lõhnaainete täielikku keelustamist tuleks hinnata direktiivi praktilise rakendamise seisukohalt.
Muudes materjalides looduslikult eksisteerivate kahjulike ainete jääkkoguste eemaldamine oleks väga raske või kallis ja seetõttu oleks seda raske praktiliselt teostada.
Teisalt on keeruline keelata kategooriliselt kõik kantserogeensed, allergeensed ja muud sellised ained ning seda sel lihtsal põhjusel, et ei ole ega saagi olla olemas nende ainete loetelu, sest kahjulikke ja kahjutuid aineid on väga raske eristada.
Kõikide lõhnaainete täielik keelustamine oleks ebaproportsionaalne meede ja mõnele mänguasjatootjale kahjulik.
Mul on hea meel, et tööstuse, teadusuuringute ja energeetikakomisjon näitas hääletamise ajal üles mõistvust ega pingutanud direktiivi karmistamisel üle, sest see ei oleks olnud kasulik ei ettevõtetele ega tarbijatele.
Kui sätestatakse tarbetult karmid nõuded, suureneb kiusatus neid mitte järgida, ja nende järgimisel on negatiivsed kõrvalmõjud.
Ärgem unustagem, et lõpuks maksab ju kõige eest tavaliselt tarbija.
<D>
raportöör. - (HU) Härra juhataja, nõukogu eesistuja, minister Žerjav, asepresident Barrot, daamid ja härrad.
Euroopa Parlament on Galileo programmi selle algusest peale pidevalt ja positiivselt toetanud.
Möödunud 2007. aasta novembris tõi Euroopa Parlament selle programmi julge sammuga surnud seisust välja ning kiitis detsembris heaks GNSS programmide arenduse rahastamise muudetud ühenduse eelarvest.
Me arutame nüüd pärast edukaid mitteametlikke kolmepoolseid kõnelusi esimesel lugemisel määrust GNSS programmide Galileo ja EGNOS rakendamise kohta.
Täies ulatuses ühenduse eelarvest tulev rahastamine tingib erilise vastutuse Euroopa maksumaksjate ees ning sellega kaasneva hoolika reguleerimise vajaduse.
See kehtib eriti rahastamise, programmi haldamise, riigihankemenetluste ja julgeoleku kohta.
Me oleme viimastel aastatel väga palju õppinud, puutudes kokku arvukate probleemidega.
Ka määrustega võtame me täiesti uue suuna, võiks öelda, et me rajame teed, sest see on esimene ühine Euroopa infrastruktuur, mida ehitatakse ühiselt ja mis on ühenduse ühises omandis.
Rahastamine - Euroopa Parlament tunnistab, et programmi arenduskulud on 3,4 miljardit eurot, mis on tagatud eelarvepädevate institutsioonide poolt.
Samuti palutakse komisjonil esitada 2010. aastaks ettepanek rahastamise jätkamise kohta pärast 2013. aastat, eriti seoses kaasomandist tulenevate kohustustega.
Pange tähele, et tähtaegadest kinnipidamine ja edasiste viivituste vältimine on ülimalt olulised programmide rahalise edu saavutamiseks.
Hinnapoliitika määratakse kindlaks pärast kasutusetapi üksikasjalikku analüüsi, arvestades, et tarbijad saavad kvaliteetse teenuse.
Programmi juhtimine kujundatakse selgete jagatud volituste põhimõttel.
Komisjon vastutab programmi rakendamise ja programmi juhtimise eest ning teda abistab selle töö juures komiteemenetlustes programmi komitee.
Euroopa Kosmoseagentuur (ESA) on peatöövõtja ning tuleb märkida, et leping komisjoni ja ESA vahel on programmi edu pandiks.
Pärast pikka arutelu on otsustatud, et programmi julgeoleku üle teostab järelevalvet Euroopa GNSS Järelevalveamet (GSA).
Euroopa Parlament, nõukogu ja komitee tunnistavad, et programmi eduks on vaja leida uusi koostöövorme.
Kooskõlas lisas esitatud avaldusega jälgime tulevikus üheskoos kvartaalselt programmi rakendamise edenemist institutsioonidevahelises toimkonnas ning tööprogrammi hakatakse läbi vaatama igal aastal.
Raportööri novembris esitatud raporti oluliseks osaks olid riigihankemenetluse eeskirjad ning selle põhielemendid on lisatud nõukogu ettepanekusse.
Me oleme ettepanekuga täielikult nõus.
Galileo programm annab meile lootust uuele tehnoloogiale, arengule, uutele äri- ja töövõimalustele ning me rõhutame eriti võimalusi väikeste ja keskmise suurusega ettevõtete jaoks kõigis 27 liikmesriigis.
Määrused võimaldavad seda.
Tööstuse, teadusuuringute ja energeetikakomisjoni esimehe Angelika Niebleri juhitud Euroopa Parlamendi läbirääkimisdelegatsioon koos variraportööride ja arvamust avaldanud parlamendikomisjonide esindajatega esitasid esimesel lugemisel heaks kiidetud teksti tööstuse, teadusuuringute ja energeetikakomisjonile mitteametlike kolmepoolsete kõneluste käigus.
Tööstuse, teadusuuringute ja energeetikakomisjon kiitis selle ühehäälselt heaks.
Nüüd esitame need määrused Euroopa Parlamendi täiskogule.
Lõpetuseks avaldan tänu eesistujariik Sloveeniale pühendumise eest sellele programmile, komisjonile oskusliku töö eest ning oma kolleegidele toetuse eest, mis on võimaldanud selle kokkuleppe.
Tänan teid.
<D>
kirjalikult. - (EL) Fraktsioon Kreeka Kommunistlik Partei Euroopa Parlamendis hääletas 2007. aasta ELi ühise välis- ja julgeolekupoliitika (ÜVJP) rakendamise aastaraporti vastu.
Solvav on, et raport nõuab ELi rahvusvahelise ja militaarse kohaloleku - teisisõnu kogu maailmas imperialistliku sekkumise - tugevdamist.
See kasutab kapitalistliku arengu tekitatud probleeme, nagu näiteks kliimamuutus ja energiaküsimused, uute ettekäänetena oma imperialistlikule interventsionismile ning positsiooni tugevdamisele oma globaalsete imperialistlike konkurentide üle.
Samal ajal taotleb see tihedamat ja sügavamat koostööd USAga, eesmärgiga rakendada nende imperialistliku võimu vastaste reaktsioonide ja vastupanu suhtes ühist lähenemist.
Raport kaitseb ELi imperialistlikke meetmeid maailma erinevates piirkondades, näiteks Lääne-Balkanis, kus see on juba rajanud EULEXi politsei/kohtujõu Kosovosse, Lähis-Idas tervikuna, Gruusias, Aafrikas ja mujal ning tahab tugevneda veelgi.
Aastast aastasse muutub EL agressiivsemaks ja ohtlikumaks inimestele, kes peavad antud poliitika, Ameerika Ühendriikide ja NATO poliitika ning asjade imperialistliku korra vastu üldiselt otsustavamalt ja koordineeritumalt võitlema.
<D>
kirjalikult. - (HU) 2009. aasta esimestel nädalatel kasutas Ukraina Euroopa Liidu liikmesriike pantvangidena - nimelt algatasid Ukraina juhid Moskvaga vaidluse gaasitarnete hinna üle.
Kiiev tugines oma tegevuses lootusele, et Lääne- ja Ida-Euroopas valitseva traditsioonilise venevastase meelestatuse tõttu toetab teda enamik Euroopa Liidu liikmesriike.
Ilmselgelt tegi ta endale aga karuteene.
Euroopa Liit peab lõpuks omaenda nõiaringist välja murdma.
Ühe osa sellest moodustab energiafoobia, mille kohaselt me peame venelasi taluma, sest vastasel juhul keeravad nad gaasikraani kinni.
See ekslik arvamus viib lihtsalt valede tagajärgedeni!
Küsimus on palju enamas kui energias!
Kui Euroopa Liidu pikaajaline eesmärk on partnerlus sellise Venemaaga, mis rajaneb demokraatial ja pakub tohutut, pidevalt arenevat turgu, siis peab ta ka ette nägema, et majanduslik ja poliitiline raskuskese võib õiguspäraselt nihkuda Venemaale.
Euroopa Liit peab aktiivselt ja usutavalt edastama sõnumit, et ta on nüüdisaegse Venemaa sünnist huvitatud.
Euroopa Liidu käitumine - ühelt poolt julgustavate sõnade lausumine, kuid teiselt poolt algatuste mahasurumine, tõrksus ja näpuga näitamine - on määratud läbikukkumisele.
Ühise energia- ja välispoliitika puudumine, energiaallikate mitmekesistamise lükkamine tagaplaanile ning ajalooliste solvumiste ja ärialaste eeliste seadmine esikohale muudab meie liidu haavatavaks.
Ühinenud Euroopa Liit annaks Moskvale mõtteainet, sest midagi sellist pole ta kunagi varem näinud.
Kui aga riigid ajavad oma tujukat poliitikat, siis suudab nii suur riik nagu Venemaa oma tahte kergesti läbi suruda.
Küsimus on palju enamas kui energias!
<D>
fraktsiooni GUE/NGL nimel. - Ametisolev eesistuja kõneles meie keerulistest ajaloolistest kogemustest.
Olen seisukohal, et Tšehhi eesistumine on meie jaoks võimalus aidata üle saada Euroopa praegusest jagunemisest idaks ja lääneks.
Oma romaanis "Vahva sõdur Švejk” kasutas Jaroslav Hašek kord sõnamängu, Saksa-Ungari sõnamängu, kelet oszt, nyugat veszti, mis vabas tõlkes tähendab, et ida annab ja lääs võtab.
Järelikult on see viis, kuidas ajalugu on arenenud.
Ma usun, et meil on võimalus sellele lõpp teha.
Tšehhi eesistumine on meile ka võimalus vabastada ennast oma dogmadest ja eelarvamustest.
Pakun selliste dogmade üheks näiteks Václav Klausi artikli, milles soovitatakse, kuidas sellest kriisist välja tulla, pehmendades ajutiselt sotsiaalseid, keskkonna- ja tervisestandardeid, sellepärast, ütleb ta, et need standardid takistavad otstarbekohast inimkäitumist.
Mina ütleksin, et õige on teha hoopis vastupidi, et Tšehhi eesistumine peaks aitama tagada, et meil on sotsiaalselt ja ökoloogiliselt juhitav majandus, see tähendab majandus, mille panevad liikuma sotsiaalsed ja keskkonnategurid.
Tahaksin siinkohal märkida, et nõustun peaminister Topolánekiga ühes asjas: on tarvis toetuda innovatsiooni voole, et meid kriisist välja tuua, ja on tarvis välja arendada - Richard Florida sõnadega, kui soovite - loov klass, kes aitab meie majandusel ummikust pääseda.
Tahan öelda, et meil kõigil on tarvis vaprust muudatusteks.
Suur saksa kirjanik Stefan George ütleb, et tulevik kuulub neile, kes on suutelised muutuma.
Ma loodan, et meie oleme suutelised muutuma, vabanema mineviku ikkest, et me oleme suutelised sulgema lõhe Ida- ja Lääne-Euroopa vahel ning moodustama ühtse üksuse, mis on vaba kompleksidest seoses Ühendriikide või ükskõik kelle üleolekuga.
Tahaksin lõpetada oma sõnavõtu, rõhutades, et kuigi peaminister Topoláneki kõne oli vürtsitatud suurepäraste kavatsuste, resolutsioonide ja eesmärkidega ning kuigi Tšehhi eesistujariigil on üpris õige ja sobiv koostada ambitsioonikaid kavasid - on mul üks skeptiline kommentaar Poola satiiriku Jerzy Leci aforismi kujul selle kohta, et pühale palverännakule minek ei lõpeta teie jalgade higistamist.
<D>
Hääletasin selle raporti vastu ja tuletan meelde, et olen raporti vastu varemgi sõna võtnud.
Kuigi pooldan mõtet patsientidele paremat teavet jagada, ei ole ma nõus selle saavutamise vahenditega.
Ravimiettevõtetest ei saa iialgi heategevusasutusi.
Lisaks sellele on teavet ja reklaami eristav joon väga ähmane.
See on tõsi, et peaaegu ühehäälselt vastu võetud tekstil pole komisjoni algse ideega mitte midagi pistmist.
See algne idee oleks reklaamile salaja lihtsalt teabe sildi all ukse avanud.
Lisaks sellele vastas ettepanek ravimitööstuse selgele ootusele, et seadusega kehtestatud ravimite reklaami keeld kaotatakse.
Praegusel kujul täna vastu võetud raport sisaldab mitmeid lisatagatisi: ravimiettevõtete esitatud ning avaldamiseks mõeldud teave saab enne avaldamist kontrollitud ning seda ei avaldata meedias.
Sellest hoolimata tähendab pakendi infolehe kokkuvõtete avaldamise luba seda, et seal saab olema asju, mis teiste hulgast esile tõstetakse, ja asju (nt ravimi kõrvaltoimed), mida võidakse hakata kokkuvõtetest regulaarselt välja jätma, kuna need ei avalda müügile soodsat mõju.
Kas juba see ei olegi reklaamivõte?
Kas sellist tulemust siis tahtsimegi?
Oli see siis kogu seda pingutamist väärt?
<D>
Härra juhataja, volinik, daamid ja härrad, taas kord pühendame täiskogus toimuva arutelu Euroopa Liidu solidaarsusfondi reformimisele, millega püütakse teatavasti leevendada Euroopa Liidu territooriumil toimuvate suurte looduskatastroofide kahjusid.
Solidaarsusfond osutus oma eesmärkide täitmisel väga ruttu ebatõhusaks ning selle tulemusel esitas Euroopa Komisjon 2005. aastal ettepaneku muuta määrust, mis reguleerib seda solidaarsuse tagamise vahendit.
Selle sammuga sooviti parandada lisaks fondi toimimisvõimele ka selle ligipääsetavust ja haardeulatust suure looduskatastroofi korral.
On kerge kontrollida, et Euroopa Parlament käsitles seda ettepanekut viivitamatult ja aktiivselt ning 2006. aasta mais lõpetas meie asutus selle esimese lugemise.
Toona arvasime ja uskusime nõukogu tegevat sedasama, sest selle määruse suhtes tuli kohaldada kaasotsustamismenetlust.
Nagu me kõik teame, läks paraku teisiti.
Vastupidiselt ootustele peatas nõukogu selle protsessi oma tegevusetusega.
Selle aja vältel on Euroopa Liidus lisaks ränkadele üleujutustele aset leidnud rasked tulekahjud, millest mõned on lõppenud ka surmajuhtumitega, ning suured põuad.
Nõukogu on aga endiselt ükskõikne.
Hoolimata Euroopa institutsioonide ja sotsiaaljõudude nõuetest pole nõukogu kõnealuse määruse reguleerimise ettepanekuga veel tegelema hakanud.
Täna tahame jällegi kutsuda nõukogu üles tegutsema ja meenutada talle, et määruse muutmine ei nõua ühenduse eelarvest mitte ühtegi lisaeurot: meie nõudmistel ei ole mingeid finantstagajärgi ning nende eesmärk on üksnes parandada toimivusprobleeme, mis on selle solidaarsuse tagamise vahendi loomisest alates esile kerkinud.
Tahame lihtsalt parandada selle vahendi toimimisvõimet ja paindlikkust järjekindlalt kooskõlas lähimuspõhimõttega.
Me teame, et praegusel kujul toimiva sotsiaalfondi vahendite kättesaadavus on väga keeruline, piiratud ja jäikades raamides, nagu oleme selle ligi seitsmeaastase tööaja jooksul paraku korduvalt pidanud täheldama.
Seepärast tahan küsida, kas on olemas mingi tõsiseltvõetav selgitus, miks ei suuda nõukogu moodustavad delegatsioonid jõuda ühisele seisukohale, ning kas keegi oskab meile öelda, kes ja millised põhjused takistavad selle määruse reformimist.
Me tahaksime, et Euroopa Komisjon viiks solidaarsusfondi reformi edasi, räägiks meile, milliseid meetmeid ta kavatseb võtta, ning annaks selge ülevaate võimalikest alternatiividest, mida ta kaalub, et aidata see küsimus surnud punktist välja.
Kui volinikul on tõepoolest alternatiivid olemas, sooviksime loomulikult nendest ja nende elluviimise ajast täpsemalt teada saada.
Minu arvates on asjakohane tuletada kohalolijatele ja eesistujariigile Prantsusmaale meelde, et see vahend võeti kasutusele kiiduväärt eesmärgiga: näidata kiiresti, küllaldaselt ja nähtavalt Euroopa Liidu solidaarsust oma kodanikega.
Lõpetuseks, härra juhataja, tahaksin esitada veel ühe üleskutse - sedakorda konkreetselt eesistujariigile Prantsusmaale - teemal, mis on eelmisega tihedalt seotud: selleks on Euroopa kodanikukaitseüksuse loomine, mille kohta esitas Euroopa Ülemkogule 2006. aastal aruande Michel Barnier, kes on teatavasti endine volinik.
Ma hakkan lõpetama.
See fond loodi eelkõige Euroopa Liidu ja tema kodanike vahelise solidaarsuse sümboolse väljendusena.
Esitan oma viimase palve - kui meil õnnestub pärast nii pikka aega ja nii suuri jõupingutusi muuta see fond mingilgi moel toimivaks, siis peaks meie esimesed mõtted ja teod olema seotud nendega, kes on Euroopa Liidus nendes katastroofides hukkunud.
<D>
Härra juhataja, eelmise nädala lõpus arutas meie parlamendidelegatsioon Lähis-Ida tõsist olukorda oma Ameerika ametivendadega transatlantilise seadusandjate dialoogi raames.
Selle käigus andis Ameerika Ühendriikide rahuläbirääkija Dennis Ross meile väga praktilist nõu pakkuda Palestiina elanikkonnale tema raskes olukorras abi.
Vajame usaldusväärset, poliitiliselt sõltumatut valitsusväliste organisatsioonide võrgustikku.
Küsin nõukogult ja komisjonilt: kuivõrd te näete tõelisi võimalusi nii Läänekalda kui ka Gaza jaoks?
Olen seisukohal, et Gaza sise- ja väliskriisi taga on Hamasi käitumine.
Sellega kuulutatakse järjekindlalt Iisraeli riik ebaseaduslikuks ja ning seadustatakse iisraellaste ja Palestiina dissidentide vastane vägivald.
Härra juhataja, Palestiina kristlase Rami Ayyadi, kes oli ainult kolmekümne aastane, hiljutine jõhker mõrv, rõhutab selle vähemuse ohtlikku olukorda Gazas.
Ootan, et nõukogu ja komisjon pööraksid tähelepanu ja toetaksid kristlikku vähemust kõigil Palestiina territooriumidel.
<D>
kirjalikult. - (CS) Raportis keskendutakse teemale, mis on tänapäeva maailmas äärmiselt oluline.
See on töötajate õiguste küsimus.
Niinimetatud sotsiaalne dumping tähendab töötajate jaoks suurt ohtu, sest see rikub nende õigusi väga olulisel määral.
Rahvusvahelistel äriühingutel on tähtis roll sotsiaalsete normide rakendamisel.
Seetõttu on väga oluline ettevõtete sotsiaalse vastutuse selge ja ühemõtteline määratlemine, et piirata erinevate tõlgenduste arvu ja kehtestada ettevõtete sotsiaalsele vastutusele miinimumnõuded ning nende täitmise järelevalve viis.
Paljud ettevõtted tulevad piirkondadesse vaid ajutise finantseelise, enamasti odava tööjõu pärast.
Reeglina ei soovi ettevõtted luua piirkonnas pikaajalisi sidemeid ning seega osaleda piirkonna ühises sotsiaalses vastutuses.
Raportis kutsutakse üles tugevdama Rahvusvahelise Tööorganisatsiooni konventsioonidesse koondatud põhilisi töönorme, sealhulgas ühinemisvabadust ja kollektiivläbirääkimisi, sunniviisilise ja kohustusliku töö kaotamist, diskrimineerimise kaotamist töökohal ning laste tööjõu kasutamise kaotamist.
See nõuab muudatusi ülemaailmses haldussüsteemis ning ELis eesmärgiga kaitsta paremini töötajate õigusi ja töötingimusi.
Raportööridel on õnnestunud esitatud raportis kaitsta selget sotsiaalset mõõdet, mistõttu hääletasin raporti poolt.
<D>
fraktsiooni Verts/ALE nimel. - (DE) Hr juhataja, daamid ja härrad, nüüdseks selja taha jäänud aastate ja aastakümnete jooksul on põllumajandustoodete hinnad olnud katastroofiliselt madalad ning need pidid kogu maailmas kiiresti tõusma.
See on väga hea areng, kuna hinnatase oli allpool mahe- / maapiirkondade põllumajanduse tootmiskulusid ning see on kaotanud sadade miljonite põllumajandusettevõtjate elatise, mitte üksnes kolmandates riikides, vaid ka Euroopa Liidus.
Kui hr Schulzi sõnade kohaselt aitavad praegusele olukorrale kaasa spekulatsioonid, siis on see seotud tõsiasjaga, et praegu, pärast seda, kui Euroopa Liit kaotas eksporditoetused ning võimaldas tulu kahanemist, oleme saavutanud midagi sekkumismehhanismi sarnast, kus toiduained ja söödad on seotud naftahinnaga, kuna me hakkame tootma kütust toiduainetest ja söödast.
See soodustab spekuleerimist, kuna kogu maailmas kasvab toiduainete transportimise võimalus ja vajadus.
Euroopa Liit on maailma suurim toiduainete ja söötade importija, mis tähendab, et meil pole ülejääke ning et mehhanism, mida me kasutame impordi jaoks - mis ulatub 50 miljoni tonni teraviljaühikuni, mis on ostetud kolmandatest riikidest peaaegu allpool vaesuspiiri - toidu puhul, mille suhtes kohaldatakse seejärel dumpingut ja mis eksporditakse miljardite eest edasimüümiseks kolmandate riikide piirkondlikel turgudel, on lõplikult hävitanud maapiirkondade põllumajanduse ning piirkondlikud elatustalud.
Seega tuleb selles näha võimalust.
See ei tähenda, nagu ma usuksin, et põllumajanduskütused on imerohi, kuna energiabilanss on negatiivne ning kuna see annab alust spekulatsioonidele, kuid me peame proovima muuta energiaks tegelikult olemasolevat materjali, nagu näiteks jäätmed.
Ilustamata öeldes tuleb meil pigem sitast saia teha kui mõelda, et peame konkureerima inimestele mõeldud toidu tagamise pärast.
Pole võimalik tagada kõigile inimestele kogu maailmas täis paak ja täis taldrik ainult taimede baasil.
See võib olla võimalik Euroopas, kuna me oleme piisavalt rikkad, et endale neid tooteid ja saake osta, kuid ülejäänud maailm jääks nälga.
Lõpetuseks sooviksin lisada veel ühe mõtte: meil on 850 miljonit nälgivat inimest ning need 850 miljonit inimest nälgisid juba siis, kui hinnatase oli katastroofiliselt madal.
Nüüd on aga juhtunud see, et kolmandate riikide keskklassi ostujõud on kahanenud, nii et nad ei saa osta teisi tarbekaupu.
See takistab Maailmapanga ja Rahvusvahelise Valuutafondi strateegia elluviimist.
Nüüd nõuavad inimesed rohkem raha, kuid 850 miljonit nälgivat inimest vajasid seda raha juba varem.
<D>
Proua juhataja, asjad juhtuvad harva sobival ajal ja igasugune kriis on olemuselt ebamugav.
Meiega praegu silmitsi seisev finants- ja majanduskriis pole iseenesest teretulnud, kuid on saabunud samuti parlamendi viimastel kuudel ning komisjoni viimasel aastal, kui kõik meist tavaliselt ehk mõtlevad järgmistele valimistele ja uutele ametisse nimetamistele.
Komisjoni tööprogrammil on peaaegu n-ö tavapärase toimetamise taolise ettevõtmise ilme, kuid olukord nõuab uusi mõtteid selle kohta, kuidas ennetada seda, mis ähvardab olla sügav majanduslangus.
Euroopale kujutab see suurt väljakutset, sest enamik eelarvepoliitika meetmeist tuleb rakendada riiklikul tasandil, kuid ELil on koordineerimisel ülioluline roll.
Meie ees seisvate väljakutsete suurus teeb selle iseäranis oluliseks.
Energia valdkondades on meil üsna hea ettekujutus tegemist vajavatest asjadest, kuid enamik neist on järgmisest paarist aastast tublisti pikemas ajagraafikus, seega võib olla ainsaks valdkonnaks, kus kiiresti meetmeid rakendada saab - millest oleks kasu - energiatõhususe meetmed.
Konkreetselt on kaheks olukorra parandamise mooduseks hoonete energiatõhususe täiustustele madalama käibemaksu lubamine ning teavituskampaania käivitamine inimeste käitumises muutumise soodustamiseks.
Sellele lisaks näib mulle, et ei tule paremat aega ühe ELi kuulsa tarkade rühma asutamiseks - ning antud juhul teen ettepaneku, et tegemist peaks olema tarkade meeste ja naistega, et mõelda väljakutse üle, mis meile vastu vaatab, ning leida lisaks lühiajalisele abinõule, milleks on raha pildumine maksusoodustustele, originaalseid lahendusi.
Loodan, et nõukogu ja komisjon annavad antud ideele soodsa tuule.
<D>
kirjalikult. - (PT) Hoolimata mõnevõrra emotsionaalsetest sõnadest finantskriisi ja sellega seotud kriiside teemal, ei ole ikka veel põhilisi meetmeid, et nende kriisidega tõhusalt tegelda.
Isegi kui võetaks vastu mõned ajutised meetmed, mis kõigest mõne kuu eest tagasi lükati, nagu näiteks selliste pankade natsionaliseerimine, mis on läinud pankrotti oma juhtide ja mõnede peamiste aktsionäride viletsa juhtimise tõttu, kes on taskusse pannud märkimisväärse kasumi ning jätnud muu elanikkonna kahjumiga tegelema, kaitstes suuri äriettevõtteid, nagu alati tehakse, võtmata tegelikult arvesse töötajate huve ja vähimatki heaolu.
Nad ei tegele probleemi olemusega.
Nad ei tühista maksuparadiise.
Nad ei kaota Euroopa Keskpanga võltsi iseseisvust.
Nad ei tühista stabiilsuspakti.
Nad ei võta vastu solidaarsuse ja ühiskondliku arengu pakti.
EKP langetas oma baasintressimäärasid liiga hilja, pärast lühinägelikkust, mis on juba läinud maksma hapramaid majandusvaldkondi ja neid, mis on pankadele kõvasti võlgu.
Sel kombel on esitatud küsimused esmatähtsad ning keskenduvad neoliberaalsetele poliitikatele, mis annavad kõik võimalikud eelised vabale konkurentsile, muutes raskemaks töötajate ekspluateerimise ning mitmekordistades mikro-, väike- ja keskmise suurusega ettevõtete probleeme.
Järgmisel nõukogu kohtumisel on tarvis neile neoliberaalsetele poliitikatele selge lõpp teha.
<D>
kirjalikult. - (DE) Eelmisel aastal võtsime endale kohustuse rasketeks ja ambitsioonikateks keskkonnakaitse eesmärkideks ja nüüd on aeg astuda vastu väljakutsele need saavutada.
Siiski on ELi jaoks eluliselt tähtis oma keskkonnakaitse eesmärgid saavutada, sooritamata majanduslikku enesetappu.
Me ei tohi ökoloogiat majanduse vastu välja mängida.
Seetõttu tervitan ma kompromissi, mis leiti viimasel tippkohtumisel.
Kliimamuutusega võitlemisel on muidugi oma hind.
Siiski ületab tegevusetuse hind suurel määral vajalike leevendusmeetmete hinda.
Sellest hoolimata on oluline tagada, et süsinikdioksiidi heide oleks jagatud võrdselt liikmesriikide ja tööstussektorite vahel, ning samuti tuleks minu arvates tagada, et need liikmesriigid, kes on teistest juba rohkem teinud kliimamuutusega võitlemiseks, ei satuks ebasoodsamasse olukorda.
Samuti peavad energiamahukad sektorid andma oma panuse süsinikdioksiidi heite vähendamiseks.
Me peame nõudma, et ka nemad muudaksid oma tootmisprotsessid viimastele keskkonnasõbralikele tehnoloogiatele vastavaks.
Euroopa majanduse konkurentsivõime huvides peame siiski tegema oma parima, et ära hoida ohtra CO2 heitega sektorite ümberpaiknemise väljapoole Euroopa Liitu.
Kui Euroopa kliimakaitse liikumine suudaks motiveerida selliseid esilekerkivaid majanduskeskkondi nagu Hiina või India samuti oma osa täitma, siis oleks see üks teretulnud samm.
<D>
(ET) Daamid ja härrad.
Kallid kolleegid! 2004. aasta laienemine kergitas Euroopa Liidu majanduskasvu määral, mis viis õigustamatu kindlustunde tekkeni.
Kuid täna tekitab majanduse jahtumine sotsiaalseid pingeid juba ka uutes liikmesriikides.
Räägin minu kodumaad Eestit hetkel lõhestavast töölepinguseaduse eelnõust.
Koondamisi ette aimates katsuvad Eesti ettevõtjad töökohtade kadumise sotsiaalsed tagajärjed eeskätt koondatavate kanda jätta.
Ehk nõrgemat poolt - töö kaotanud töövõtjat - veel kord ei tea mille eest karistada.
Tõhusate sammude puudumisel taanduvad nii turvaline paindlikkus kui elukestev õpe pelkadeks sõnakõlksudeks, mille varjus ühiskonna nõrgemad vajalikust toest ilma jäävad.
Pensioniea nihkudes vastavalt keskmise eluea kasvule, on 45-aastasel töötajal läbitud vähem kui pool karjäärist.
See tähendab uusi algusi keskeas.
Kuid ikka veel on ealine ja sooline diskrimineerimine vaieldamatu tõsiasi töökohtadel kogu maailmas, ka Euroopa Liidus.
Laste sünnitamine järjest küpsemas eas tähendab, et naistel on kahekordselt raske naasta tööturule.
Elukestva õppe programm on võimalus vähemalt mingil määral korvata praegu valitsevat ebaõiglust.
Tööandjaid tuleb igal võimalikul moel julgustada elukogenud inimestesse investeerima.
Tööandjaid tuleb veenda, et teadmised ja oskused, mis on saadud muul elualal, olgu selleks kasvõi kodumajandus, on ülimalt väärtuslikud.
Ma tahan veel kord rõhutada, et elukestva õppe süsteem ainult täiendab sotsiaalseid tagatisi, mitte ei asenda neid.
Kui kogenud ka autojuht ei oleks, turvavöö tuleb tal ikka kinnitada.
Tänan ja õnnitlen raportööri hea töö eest.
Aitäh, Doris Pack!
<D>
volinik - Hr juhataja, esmalt lubage mul tänada väga huvitava arutelu eest, mis just aset leidis.
Võtsin hoolega teadmiseks tehtud märkused, kuna nad on nii mulle kui komisjonile (ja tolliteenistustele) väga kasulikud, et võtta arvesse Euroopa Parlamendi väljendatud poliitilisi prioriteete.
Mulle avaldas muljet selgesõnaline kiitus ja toetus, mida väljendati seoses tolliliidu tööga; kinnitan teile, et tolliliit jätkab oma eeskujulikku tööd.
Mis on selle tagatiseks?
Tagatiseks on see, et meil on vahendid, strateegia ja õiguslik alus, milleks on ajakohastatud ühenduse tolliseadustik, mis sisaldab eeskirju ja menetlusi, millega tagatakse seadusliku kaubavahetuse lihtsustamine ning samuti ka siseturu ning meie kodanike ohutuse ja tervise kaitsmine.
E-tolli raames on meie kasutuses IT-tehnoloogia ning meil on väga lai koostöövõrgustik: koostöö liikmesriikide tolliasutuste vahel, koostöö teiste õiguskaitseasutustega, koostöö ettevõtjatega - ning viidates parlamendiliikme Harbouri sõnavõtule tahaksin märkida, et eelmisel nädalal sain Frankfurdis teavet MediFake projekti kohta, millega käsitletakse võltsitud ravimeid ning kui erinevaid võltsitud tooteid üldse omavahel võrrelda võib, siis ravimid on kindlasti kõige ohtlikumad.
Mul on teile rõõm teatada, et riigis, mida ma kõige paremini tunnen, ehk siis Ungaris, sõlmiti paar päeva tagasi tolliasutuste ja ravimitehaste liidu vahel kokkulepe selle kohta, kuidas takistada võltsitud ravimite turule toomist.
Samuti teeme koostööd rahvusvaheliste organisatsioonide ja kolmandate riikidega, näiteks Hiinaga ning oma enam kui kolmeaastase kogemuse ja Hiina ametivõimudega korrapäraselt korraldatavate kohtumiste põhjal võin kindlalt väita, et Hiina poolne suhtumine on mõnevõrra paranenud.
Nad on konkreetsemad, nad käsitlevad tegelikke probleemküsimusi, nad on koostööaltimad ja konstruktiivsemad.
Tõenäoliselt on põhjuseks see, et Hiina jaoks on üha enam tegemist küsimusega poliitilisest prestiižist.
Hiina etendab üha olulisemat rolli nii maailma kaubavahetuses kui maailmapoliitikas ning ei taha olla tuntud kui võltsitud toodete peamine päritoluriik, kust pärinevad võltskaubad ohustavad teiste riikide kodanike ohutust, tervist ja isegi elu.
Teiseks põhjuseks on see, et Hiina on arvukate tõendite põhjal üha enam muutumas võltsitud toodete päritoluriigist nende sihtriigiks.
Vähemalt kaks kõnelejat mainisid Ameerika Ühendriikide Kongressi algatust, mis käsitleb 100% lasti skaneerimist: soovin teile kinnitada, et me tõesti püüame avaldada survet Ameerika Ühendriikide administratsioonile ning kaudselt isegi Ameerika Ühendriikide seadusandjale, kuna oleme täiesti kindlad (ja jätkame selle avalikku kinnitamist), et see algatus põhjustaks rahvusvahelise merelaevanduskaubanduse katkemise, tekitaks eksitava julgeolekutunde ning suunaks tähelepanu ja ressursid eemale tegelikest probleemidest.
Loodame, et meid saadab lõpuks edu.
Olen kindel, et Euroopa Parlamendi ning siseturu- ja tarbijakaitsekomisjoni ning rahvusvahelise kaubanduse komisjoni toel (mis on tolliliitu väga aktiivselt toetanud) on tagatud tolliliidu edukas toimimine ka järgmise 40 aasta jooksul.
Tänan teid väga tehtud panuse ja toetuse eest.
<D>
Ükski parlament, parlamendienamus, mis koosneb barbaarse kapitalistliku süsteemi esindajatest ja teenijatest, saab kasutada laimu, valesid ja võltsimist, et pühkida maha sotsiaalse revolutsiooni ajalugu, mille kirjutas rahvas oma verega.
Ükski must antikommunist ei saa pühkida maha tohutut panust, mille sotsialism, selle pretsedenditud saavutused ja inimestevahelise ärakasutamise ärakaotamine on andnud.
Ühine ettepanek võtta vastu resolutsioon Euroopa Rahvapartei (Kristlike Demokraatide) ja Euroopa Demokraatide fraktsiooni, Euroopa Demokraatide ja Liberaalide Liidu fraktsiooni, Roheliste / Euroopa Vabaliidu fraktsiooni, fraktsiooni Liit Rahvusriikide Euroopa Eest nimel, mida samuti toetas Euroopa Parlamendi Sotsiaaldemokraatide fraktsioon kirjeldamatult vulgaarselt, võrdsustab fašismi kommunismi, natside fašistlikud režiimid sotsialistlike režiimidega.
Haleda kaubaga kauba vastu pakuvad nad välja ühist Euroopa mälestuspäeva toimepanijatele ja ohvritele.
Nõnda mõistavad nad õigeks fašismi, laimavad sotsialismi ning vabastavad imperialismi kuritegude süüst, mida ta toime pani ja paneb toime täna.
Ideoloogiliselt propageerivad nad kapitalismi ainukese "demokraatliku” süsteemina.
Poliitilised jõud, kes on kahevahel, andes seeläbi antud valgustusvaenulikule poliitikale alibi, kannavad samuti tõsist vastutust kommunismivastase hüsteeria eest.
Kreeka Kommunistlik Partei kutsub töölisklassi ja iga progressiivset inimest üles antikommunismi ja selle agente hukka mõistma.
<D>
Härra juhataja, ma ei vaidlusta arve, mida härra Corbett just ette luges.
Mind ei huvita eriti, kas see parlament maksab inimese kohta vähem kui teised, aga arvan, et Euroopa Liidus on paar inimest rohkem kui Ühendkuningriigis.
Minu mure selle raporti juures on, et tegemist on kaotsiläinud võimalusega.
Raportis on toodud välja paljud nendest kulukatest süsteemidest, mida me kõik juba siin olles märganud oleme - nagu teiegi, härra juhataja, olen ma ise siin juba kümme aastat olnud.
Näiteks on huvitav, et Euroopa Parlamendi pearaamatukogu paikneb Luksemburgis, kus keegi seda kasutada ei saa, kuna parlamendi liikmed liiguvad Brüsseli, Strasbourgi ja oma kodulinnade vahel.
Siin on palju kaotsiläinud võimalusi ning raport on kindlasti üks neist.
Ajal, mil kõik meie valijad peavad oma püksirihma koomale tõmbama, oleksime pidanud selle raportiga näitama, et oleme valmis ka enda püksirihma koomale tõmbama, kuid seda me ei teinud.
See on kaotsiläinud võimalus.
<D>
(FI) Härra juhataja, volinik, daamid ja härrad, energiasektori ees seisab nüüd väga eetiline väljakutse.
Energia ja leib on läinud omavahel vastuollu.
See pole midagi vähemat kui erinevus jõukuse ja vaesuse vahel.
Spekuleerimise tagajärjel on teravilja hind tegelikkuses seotud naftahinnaga.
Mida kõrgem see on, seda enam hakatakse teravilja kütuseks kasutama, kui me ei sekku.
Praegu kasutatakse biokütuse tootmiseks vaid umbes 2% teraviljast, kuid see arv suureneb.
Majanduskoostöö ja Arengu Organisatsiooni ning ÜRO hinnangul kahaneb toiduteravilja tootmine paari protsendi võrra ja teravilja ehk toidu hind kasvab umbes 10%, kui nafta hind jõuab 56 dollari tasemele.
Ent mis saaks siis, kui nafta hind tõuseb 100 dollarini nagu praegu?
Meil on hädasti vaja rahvusvahelisi norme ja kokkuleppeid, mis võimaldaks pidurdada toiduainete kallinemist ning takistada üleminekut teraviljast leiva tootmiselt meie teedel liikuvate neljarattaliste jaoks kütuse tootmisele.
Me võime kujutleda kõikvõimalikke ähvardavaid stsenaariume, kuid on ka häid uudiseid.
Venemaa töötab kava kallal, mis võimaldaks toota Euroopa turule konkurentsivõimelist taastuvenergiat.
See tähendab hüdroelektrit, vee- ja metsavarude mastaapset, õigupoolest maailma mastaapseimat, kasutamist.
<D>
(DE) Hr president, on kõlanud mõned kaunid argumendid, vähemalt abstraktses ja üldises mõttes, selle kohta, kas me peaksime piirangud tühistama või veelgi karmistama.
Kuid üksikjuhtumite korral on alati võimalik, et kumbki neist lahendustest ei osutu kõige praktilisemaks.
Lennujaamamaksude küsimuses tegi komisjon minu arvates üsna õigesti, esitades direktiivi ettepaneku, kuigi Costa raporti puhul oli meil samuti õigus avaldada kiitust halduskoormuse vähendamiseks tehtavate jõupingutuste eest.
Lennujaamad on olulised ettevõtted ning nende võtmerolliga seostuvad nii positiivsed kui ka võimalikud negatiivsed tagajärjed.
Komisjon on oma ettepanekus esitanud huvitava, kuigi pisut liiga keerulise idee.
Meie transpordi- ja turismikomisjonis oleme teinud mõned muudatused ning loodame ja tõepoolest usume, et need viivad paremuse poole.
Meie raportöör, hr Stockmann, pidas mitmeid pikki kõnelusi kõigi sidusrühmadega ning eriti Euroopa Parlamendi mitmete töörühmadega, enne kui saavutas mõned suurepärased kompromissid, mida me enamasti toetasime.
Tahaksin keskenduda vaid kolmele aspektile.
Esiteks me tahtsime kindlustada, et direktiiv hoiaks ära turgu valitseva seisundi kuritarvitamise üksikute lennujaamade poolt.
Teiseks vajame kogu ühendust hõlmavaid norme, et kehtestada sujuvalt toimiv, mittediskrimineeriv, läbipaistev ja terviklik kord kõnealuste maksude arvutamiseks.
Kolmandaks on loogiline luua igas liikmesriigis sõltumatu reguleeriv asutus, mis vastutaks sätete kohaldamise tagamise eest.
Ma eeldan, et meie ettepanekud võetakse homme täiskogu istungil suure häälteenamusega vastu, ning ma tahaksin eriti õnnitleda raportööri tema suurepärase töö puhul.
<D>
kirjalikult. - (NL) Juhtisin oma selgituses 23. oktoobri 2008. aasta hääletuse kohta 2009. aasta eelarve üle teie tähelepanu sellele, kui väärtuslik on ELi osalemine kooliõpilaste varustamisel puuviljaga.
Koolidele puuvilja jagamise kava võib olla kasulik, vältimaks laste muutumist veelgi rasvunumaks ja ebatervislikumaks.
Küsimus on, miks peab selle eest hoolitsema pigem EL kui omavalitsused, kes haridust korraldavad.
Praegu tehakse liikmesriikidele, kes on kohustatud lisama täiendava summa, makseid ELi fondist, kusjuures siis on omavalitsused need, kes kava elluviimise eest vastutavad.
Sellisel viisil töötamine tekitab palju tarbetut haldust ja aeganõudvat bürokraatiat.
Viimase eelarvealase arutelu ajal kahekordistati summat 182 miljoni euroni ja tänu Buski raportile suurendatakse seda summat tulevikus 500 miljoni euroni.
Hollandi põllumajandusminister, kes toetab praegust kava, on teatanud ajakirjanduses, et ta peab seda tohutut suurendamist väärtusetuks ja kavatseb selle vastu sõna võtta.
Kuna Euroopa Parlament pole see, kes selle üle otsustab, vaid seda teeb nõukogu, tuleb eeldada, et see suurendamine ei teostu.
Vahepeal hakkas koolipuuvili siiski avalikkuse silmis esindama ELi prioriteete, mis on vale.
<D>
(HU) Ühise põllumajanduspoliitika läbipaistvuse suurendamine on tähtis ühenduse eesmärk ja ma toetan oma kolleegi hr Chatzimarkakise raportit.
Kuid kuna ühist põllumajanduspoliitikat on juba arutatud, siis sooviksin juhtida teie tähelepanu ühele tähtsamale küsimusele keskkonnateadliku põllumajandustootmise jaoks, nimelt Natura 2000 programmile.
Nagu teate, need, kes toodavad nii, et säilivad kaitstud taimestik ja loomastik, saavad ühenduselt ja liikmesriikidelt Natura 2000 raames abi.
Peaaegu 1/5 Euroopa Liidu territooriumist ja 21% Ungari territooriumist on selle programmi kaitse all.
Põllumajandustootjad ootavad seda abi, sest loodushoiu huvidega arvestamine nõuab nendelt oma majandusliku tegevuse piiramist.
Siiski võib jätkusuutliku tuleviku jaoks olla otsustavalt tähtis, et me kaitseksime loodushoiu huve niipalju kui võimalik.
Seepärast on tähtis suunata võimalikult palju raha Natura 2000 programmi aladele.
Omal ajal olin ma sotsiaaldemokraatide fraktsiooni variraportöör Natura 2000 programmi alal.
Kahjuks pole sellest ajast alates olnud võimalik saavutada rahasummat, mida me siis nõudsime, 3 miljardit eurot aastas.
Siiski on viimane aeg, kui soovime looduse hävingut peatada, eriti Euroopas, mis on juba ülerahvastatud.
Oleks kasulik, et planeeritud Interneti nimekiri sisaldaks teavet selle kohta, kui palju abi saavad põllumajandustootjad Natura 2000 raames, propageerides seega tulevikkuvaatavat praktikat.
See avatus loodetavasti stimuleerib ka keskkonnasõbralikku põllumajandustootmist ja meie kordumatu looduse kaitse huve.
Tänan.
<D>
nõukogu ametisolev eesistuja. - - Härra juhataja, Srebrenica, nagu me kõik teame, oli kohutav kuritegu.
Enam kui 8 000 bosnialase massiline tapmine Srebrenicas ja sellest väljapool tähistab üht tumedamat ajaloolist hetke Bosnias ja Hertsegoviinas, endises Jugoslaavias ning Euroopas tervikuna.
See on kahtlemata kõige kohutavam metsikus Euroopas alates Teisest maailmasõjast.
Tagasi vaadates näeme, et palju rohkem oleks saanud ära teha ja seda oleks saanud teha hulga varem.
Srebrenica oli rahvusvahelise üldsuse, kaasa arvatud ELi ühine läbikukkumine.
See on suur häbi ja me kahetseme sügavalt seda asjaolu.
Meie moraalne, inimlik ja poliitiline kohustus on tagada, et Srebrenicas juhtunu enam iial ei korduks.
Tähistades Srebrenica massimõrva 10. aastapäeva, väljendas nõukogu toimepandud kuritegude uut hukkamõistu ja avaldas kaastunnet ohvritele ning nende perekondadele.
Tuletades meelde ÜRO Julgeolekunõukogu resolutsioone 1503 ja 1534, rõhutas nõukogu, et täielik ja piiramatu koostöö endise Jugoslaavia asjade rahvusvahelise kriminaalkohtuga (EJRK) jääb ELi suunas tehtavate edusammude jätkamise hädavajalikuks nõudeks.
Nende järelejäänud tagaotsitavateks kuulutatud süüdistatavate üleviimine Haagi, kes hoiavad rahvusvahelisest kohtupidamisest jätkuvalt kõrvale, oleks sobiv austusavaldus Srebrenica ohvritele ja ka suur samm edasi püsiva rahu, stabiilsuse ja leppimise suunas.
Seepärast on nõukogu endiselt veendunud, et Srebrenicas ning Bosnias ja Hertsegoviinas üldiselt ning ka mujal Lääne-Balkani piirkonnas toime pandud kuritegude toimepanijad tuleb kohtu ette tuua.
Samal ajal on Euroopa integratsioon kogu ajaloo vältel osutunud kasulikuks mineviku haavade ja ebaõigluse ravitsemiseks - seega peame ka tulevikule keskenduma.
EL kui integreeriv tegur tõi eelmise sajandi teisel poolel Euroopasse rahu, stabiilsuse, usalduse ja jõukuse.
Seega on üks eesistujariigi Tšehhi prioriteete välissuhete valdkonnas aidata Lääne-Balkani riike teel ELi suunas.
Leppimine on integratsiooni jaoks ülioluline ja leppimine on raske, kui õiglust täielikult jalule ei seata.
13 aasta järel on aeg häbiväärne Srebrenica vahejuhtum lõpetada.
Karadžići vahistamine on tõestanud, et sellise elajalike kuritegude puhul, nagu seda on inimsusevastased kuriteod, puudub karistamatus.
Ratko Mladić tuleb veel siiski Haagi tuua, et oleks võimalik aidata Srebrenica ohvrite peredel minevikuga toime tulla ja tulevik avasüli vastu võtta.
EL teeb jätkuvalt kõik oma võimuses, et see juhtuks.
Kuid vaja on ka palju enam ära teha, et Srebrenica pöörduks kurva ajaloolise mälu juurest kohta, kus elu pakub tulevikuväljavaateid.
Rahvusvahelise üldsuse osalemine ei toimu vaakumis: see on kombineeritud aktiivselt kohaliku tegevusega riigi tasandil ja ka mõlema üksuse tegevusega.
On olnud palju püüdlusi.
Srebrenica tulevikku on võimalik kindlustada kõige paremini majandusliku arengu ja töökohtade loomisega, et parandada Srebrenica piirkonna elanikkonna majanduslikku ja sotsiaalset olukorda.
Republika Srpska võimud ja ka Bosnia ja Hertsegoviina Ministrite Nõukogu ning Föderatsioon andsid Srebrenica piirkonnale rahalisi vahendeid ja investeerisid sinna.
Eraldatud varad olid ette nähtud Srebrenica taastamiseks, sealhulgas ehituseks, taastamistöödeks, infrastruktuuri väljaarendamiseks, ettevõtluse edendamiseks, avalike teenuste parendamiseks ja stabiilse tuluga projektide ning hariduse heaks.
Kõiki neid kohaliku tasandi jõupingutusi toetati ka Srebrenica jaoks aasta tagasi, 2007. aasta novembris korraldatud rahastajate konverentsiga.
See võis olla hea võimalus paluda sellele linnale ja piirkonnale rohkem uusi investeeringuid.
On ülioluline, et Srebrenicat kunagi ei unustataks ja et ühised jõupingutused jätkuksid.
Me kõik ELis, rahvusvaheline üldsus ja kohalikud asutused jätkame konstruktiivset koostööd, et parandada elutingimusi Srebrenica piirkonnas.
Vaid väljavaade paremaks eluks võib aidata vähendada poliitilisi pingeid, luues ruumi dialoogi jaoks ja võimaldades sellest tulenevalt ohvrite ikka veel leinavatel sugulastel eluga edasi minna.
See oleks parim võimalik asutusavaldus Srebrenica ohvritele.
<D>
kirjalikult. - Pärast hiljutist, tegelikult käesolevat finantsilist ja majanduslikku murrangut ning selle ülemaailmseid mõjusid tunnen ma, et on tarvis läbi vaadata vaesuse definitsioon ja piirväärtused.
Ma arvan, et märkimisväärne osa vaesusest ei ole nii silmnähtav, kui see oli aastakümneid tagasi, kuid kardan, et see on just niisama reaalne.
Kaasaegne elustiil aitab seda uut vaesust väga suurel määral maskeerida.
Paljude leibkondade ostujõud on tohutult langenud järsu üldise hinnatõusu tõttu, aga eriti toidu, tervise ja energiaga seotud kaupade hinnatõusu tõttu.
Väikese sissetulekuga perekondi, pensionäre, töötuid ja muid riskirühmi meie ühiskonnas ähvardab oht muutuda haavatavaks ja vajadus ellujäämise eest võitlema hakata, kuna just need hinnad moodustavad suurima osa nende kuueelarvest.
Arvatakse, et ülemaailmsete majandusharude toimimine muutub kiiresti halvemaks, sest oletatakse majanduslangust.
See võib vältimatult tekitada ebastabiilsuse kõigis majandussektorites.
Sotsiaalprogrammide ja -teenuste vähendamine võib muutuda probleemiks nende jaoks, kes oma ostujõu langust kogevad.
Ma arvan, et liit ja liikmesriigid peavad selle küsimusega tegelema hakkama, et vähendada drastilist ebavõrdsust ja raskusi, mis paljudel ELi kodanikel varjatud vaesuse tõttu on.
<D>
raportöör. - Härra juhataja, meie, minu ja hr Lamassoure'i ettepanekud, mida on kinnitanud põhiseaduskomisjon, parandavad mitmel viisil praegust tava selles osas, mis puutub Euroopa Parlamendi koosseisu.
Kui need ettepanekud vastu võetaks ja neid asjakohaselt tugevdataks, siis poleks enam kunstlikke rühmitusi, suvalisi läbirääkimisi, peatuks laienemine Euroopa Parlamendi tõhususe arvelt, mis alati suureneb koos liikmesriikide arvu suurenemisega.
Suureneks esindatus, mis põhineks demograafilisel olukorral ja mitte nimelistel või sümboolsetel õigussuhetel, esindatuse kahanev proportsionaalsus suurendaks suurte ja väikeste riikide vahelist solidaarsust ja samuti kodanike esindatusel põhinevat õiguspärasust, mis tuleneks asjaolust, et Euroopa Parlamendi valivad Euroopa kodanikud.
Tuleks tähele panna erinevust ühelt poolt Euroopa Parlamendi demokraatliku õiguspärasuse, mis põhineb Euroopa kodanike häältel, ja teiselt poolt riikide esindatuse vahel Euroopa Parlamendis, mis põhineb liikmesriikide demograafilisel olukorral.
Meie, Euroopa Parlament, esindame samaaegselt nii kodanikke kui ka riike.
(Rahulolematu sumin)
Nagu näete, ütlevad mõned kohe, et ainult kodanikud, teised jälle ütlevad, et ainult riigid.
Me oleme Bundestag ja Bundesrat samal ajal.
Nende aspektide selget eraldamist peaks võib-olla kaaluma tulevikus, kuid esialgu - kui oleme kord nõustunud, et kodanikud on need, kes hääletavad, ja et kahanev proportsionaalsus peaks arvestama riikide territooriumidel elavate kogukondade suurusega - vabandage, kuid me oleme mõlemat.
Muidugi vajab Euroopa kodakondsuse mõiste selles raamistikus veel selgitamist ja ma loodan, et seda tehakse lähimas tulevikus.
Meie raport pole siiski esialgne, vaid on üleminekuraport.
Seda sellepärast, et ma usun, et meie määratletud põhimõtted püsivad kaua, kuid vaja on minna edasi, ja ma olen kindel, et tulevikus on võimalik edasi liikuda, lähtudes sellest, mida me teile juba välja oleme pakkunud.
Seetõttu oleme lisanud mitu läbivaatamisklauslit, mis meie - hr Lamassoure'i ja minu - arvates tagavad paindlikkuse, kohanemisvõime ja edasise arengu selles osas, mis puudutab parlamendi koosseisu.
Meie raportis ei karistata kedagi.
Võib-olla kiidetakse neid, kellel on parem rahvastikupoliitika, ja kindlasti kutsutakse üles paremat rahvastikupoliitikat, sealhulgas rändepoliitikat, ellu viima.
Ma ei arva, et keegi kaotaks ja võib-olla nullväärtusega mängus keegi ka ei võida.
Niikaua kui meil on demokraatlikult õiguspärane parlament, võidavad kõik.
Meil on mõned muudatusettepanekud.
Mõned kolleegid sooviksid vähendada kahanevust proportsionaalsuse kasuks - rohkem proportsionaalsust tähendab rohkem parlamendikohti suurtele riikidele.
Teised sooviksid rohkem kahanevust ja mitte rohkem proportsionaalsust.
Rohkem kahanevust tähendab rohkem parlamendikohti väikestele riikidele.
Seepärast usun ma, et me peame tagasi lükkama mõlemad äärmuslikud variandid, selleks et tugevdada valikut, mis on, nõustun, et ebatäiuslik, kuid mis esialgu on parim.
See on valik, mille hr Lamassoure ja mina välja pakume.
Mõned vaataksid soovituste alusel.
Mõned sooviksid, et kõik nende riigi kodanikud arvesse võetaks, sõltumata nende asukohariigist.
Mõned sooviksid, et arvesse võetaks kõik nende riikide elanikud.
Mõned sooviksid arvestada ainult riigis elavate Euroopa kodanikega.
Seega on meil eriarvamusi.
Ainus lahendus on jääda olemasoleva tava ja tegelike Eurostati andmete juurde.
Lõpuks on mõned, kes võitlevad poliitilise maine pärast ja arvavad, et kui me pole siin parlamendis võrdselt esindatud, siis pole me võrdsed oma poliitilise kaalu poolest.
Ma arvan, et kui me kord oleme kahanevusega - ja proportsionaalse kahanevusega - nõustunud, siis ei saa need kunstlikud rühmitused enam säilida.
Kui me seda resolutsiooni vastu ei võta, siis kardan ma, et Euroopa Parlament annab sellega sõnumi, et ta pole suuteline olulise reformiga toime tulema ja peab alati ära ootama, et täidesaatev institutsioon tema eest otsustaks.
Ma arvan, et valitsustevaheline konverents saaks esimese ebaõnnestumise osaliseks juba enne, kui ta isegi suudab hakata arutama oma päevakorras olevaid küsimusi, ja see ebaõnnestumine võib olla eelmänguks täielikule läbikukkumisele.
Ma kardan, et kõik pöörduvad tagasi Nice'i ja mitte illusoorsete unistuste juurde.
Ma kardan seega, et me saadame sõnumi, mis tähendab lõhet suurte ja väikeste riikide vahel, ning see õõnestaks mis tahes unistust ühtsusest, õiglusest ja kaasamisest.
Seepärast lõpetan üleskutsega kõigile oma kolleegidele.
Rakendagem oma eurooplase vastutustunnet ja Euroopa solidaarsust.
Hic Rhodus, hic salta!
Siin on Rhodos, tõestagem, et me oleme tõelised eurooplased ja mitte ainult siis, kui me komisjoni ja nõukogu õpetame.
<D>
(DE) Hr president, pr asepresident, kolleegid, daamid ja härrad, täna komisjoni täiskogult tulevate sõnumite erinevust ei saa ignoreerida.
Seetõttu keskendun ma niipalju kui võimalik mõningatele võtmepunktidele, mida kaasliikmed loodetavasti toetavad.
Minu arvates ja, mida teie, pr asepresident, ka varem mainisite, oleme võimelised kokku leppima selles, et Euroopa Liit peab säilitama oma seotuse sotsiaalse turumajanduse põhiprintsiibiga, edendades samal ajal sarnaselt ärisektori ja tarbijate huve.
Individuaalsel tasandil on see raske tasakaalustamine, mille tulemus võib loomulikult vastavalt igaühe poliitilisele vaatepunktile varieeruda.
Siiski usun ma, ja siinkohal tahaksin ma minna edasi hr Nassaueri sõnadest, et järgnevate kuude jooksul peaks komisjon arendama välja parema arusaamise sellest, mida subsidiaarsuse osas vajatakse.
Kui vaatame seda tüüpi ettepanekuid, mida te keskkonnasõbralike sõidukite hankimiseks esitlesite või mida te seda puudutavalt tööprogrammis esitada kavatsete, siis võtate ilmselgelt seisukoha, et meie linnapead nagu harilikud surelikud ei ole võimelised ise keskkonnasõbralikke otsuseid tegema, ja seetõttu tunnete vajadust oma ametikohalt Euroopa keskpunktis neile ette kirjutada, mida nad tegema peaksid.
Meie arvates on see vale lähenemine.
Meie tahame, et üksikisikud saaksid ise aru, et keskkonnasõbralikkus on nende endi huvides.
Selle teema lõpetuseks, me vajame nendes sektorites rohkem subsidiaarsust, rohkem paremaid kogemusi ja vähem dirigeerimist.
Pr asepresident, kas ma võiksin ka julgustada komisjoni tulevikus lähenema julgemalt liikmesriikidega läbirääkimistele, näiteks nendes küsimustes, mis puudutavad tarbijakaitse seadusandluse ühtlustamist Euroopa Liidus ettevõtete ja tarbijate huvides.
Sellise ühtlustamisega seotud toimingutel on mõtet ainult siis, kui me ühtlustame täielikult kogu tarbijakaitseseaduse valdkonna ega jäta liikmesriikidele edasist võimalust ühtlustatud õigustiku piiridega vusserdada.
Vastasel juhul oleks tegemist mõttetu üritusega.
<D>
kirjalikult. - Nõustun soovitustega, mis on resolutsioonis, mis tuleb rahanduskriisile reageerimiseks hädavajalikul ajal.
Kõigepealt tuleb öelda, et kriis ei ole veel läbi ja võimud ei tohi käsi rüppe lasta, mõeldes, et see möödub.
Vaja on tegeleda mitme olulise aspektiga.
Esiteks tuleb tegeleda süsteemsete ohtudega: rahvusvahelisi institutsioone tuleb tugevdada, et tulla toime tulevaste ohtudega.
ELis tuleb mõelda ühele asutusele, nagu näiteks EKP, mis koordineeriks jõulist tegutsemist, kui hädasti vaja.
Teiseks on olulised elemendid olemasolevate õigusaktide paremaks muutmine ja selliste uute õigusaktide loomine, mis arvestavad finantsteenuste sektorite erivajadustega (eelkõige Solvency II ja kapitalinõuete direktiiv) ning aitavad kaasa riskijuhtimisele.
Nüüd hakatakse reguleerima ka krediidireitinguagentuure.
Praegu liikmesriikide kavandatavate finantsmeetmete puhul on oluline jätkata mõistlike, tasakaalus lähenemistega, mis ei suurenda protektsionismi.
Töötus tõuseb ja nõudlus väheneb.
Ka sotsiaalpoliitikas peavad kajastuma Euroopa kodanike mureküsimused ja sellega tuleb tegeleda rohkem, kui praegu teadaolevatest soovitustest välja lugeda võib.
<D>
fraktsiooni Verts/ALE nimel. - (ES) Härra juhataja, Somaali poolsaar on praegu tõeline püssirohutünn, mitte ainult olukorra tõttu Somaalias ja Sudaanis, kus valitseb täielik ebastabiilsus, kuid ka olukorra tõttu kolmes riigis, mida härra Kaczmarekil, härra Hutchinsonil ja minul oli rõõm külastada.
Nende kolme riigi, millega delegatsiooni visiit piirdus - Eritrea, Djibouti ja Etioopia - ühine joon on vaesus ning seetõttu väga madal inimõiguste tase.
Mis puutub vaesusesse, siis meie delegatsioonile antud arvandmete kohaselt on Etioopia valitsus tunnistanud, et nälg mõjutab juba kuut ja poolt miljonit inimest.
ÜRO andmetel on see arv üle 12 miljoni.
Seega seisame silmitsi humanitaarkriisiga, mida meedias teiste praeguste rahvusvaheliste kriiside tõttu ei kajastata, kuigi see on tõesti šokeeriv.
Inimõiguste olukord väärib samuti meie tähelepanu, arvestades poliitvangide olemasolu - ja see on nende puhul kasutatav sõna: poliitvangid - kõigis kolmes riigis.
Eritrea ja Etioopia vaheline piiritüli on täiesti absurdne, nagu on ka enam kui 200 000 sõduri osalemine selles tülis.
Ma ei saa oma kõne lõpetada ilma, et ma õnnitleks volinikku Micheli tema tegevuse puhul kõnealuses piirkonnas ja poliitilise dialoogi alustamise puhul.
See dialoog peab jätkuma ja samuti tuleb teha selgeks, et me oleme väga kindlameelsed: kindlameelsed inimõiguste kaitsmisel ning kindlameelsed õigusrikkumiste suhtes, mida pannakse toime VVOsid käsitlevate seaduste vastuvõtmisega.
Tuleb meeles pidada, et me tõestame tänu sellele poliitilisele dialoogile, et Euroopa Liidul on rahvusvaheliselt väga hea maine.
<D>
Proua juhataja, iga ausameelne inimene, kes on jälginud mõlemat kohtuasja WTOs, jõuab järeldusele, et mõlema osapoole argumendid teevad sama välja.
Näiteks saab Boeing Ameerika Ühendriikide föderaalseid ja osariigi valitsuste toetusi, mis ületavad 1992. aasta ELi ja Ameerika Ühendriikide vahelises lepingus lubatut, Boeing saab subsiidiume NASAlt ja kaitseministeeriumi programmidest, Boeing saab kasu mittekonkureerivatest ülepaisutatud hindadega sõjalistest lepingutest ning Ameerika Ühendriikide välismüügikorporatsioonide maksusoodustustest, millega rikutakse WTO seadusi.
Vastupidiselt sellele kaebavad Ameerika Ühendriigid, et Airbus saab uurimis- ja arendustegevusega seotud abi uute projektide käivitamiseks, ta saab abirahasid arendustegevuseks ja tootmispaikade jaoks, ta saab laene eelistingimustel, tema puhul rakendatakse osalist võlgade tühistamist suurte õhusõidukite tootmise ja arendamise rahastamise osas, ta saab otsest kasu uurimis- ja arendustegevuse toetusrahadest, ning lisaks kaebavad Ameerika Ühendriigid, et Airbus saab ebaseaduslikke ekspordisubsiidiume.
Positiivne on see, et mitmed ELi lennuliinid jätkavad Boeingu lennukite tellimist ja Ameerika Ühendriikide kaitseministeerium sõlmis esmalt tõesti lepingu EADS Northrop Grummaniga tankimislennuki tootmiseks.
Need on positiivsed märgid.
Kuigi mõlemal poolel on põhjust nurisemiseks, kardan et antud küsimuses on tegemist paljalt antiamerikanismiga ning kitsarinnalise eurooplasliku mõtteviisiga.
Airbusi kujutatakse kui Euroopa taeva ingellikku päästjat, samas kui Boeing on paheline Ameerika ettevõte, mille eesmärk on ülemaailmse lennunduse ebaõiglane valitsemine.
Ma loodan südamest, et minu fraktsioon, Euroopa Rahvapartei, ei pea sobivaks kõnealust resolutsiooni toetada, sest see näitaks minu fraktsiooni kõige halvemast küljest - kui ameerikavastast, protektsionistlikku ja konkurentsivastast fraktsiooni.
Võib-olla laseme end liialt mõjutada eesistujariik Prantsusmaast, kuid ärme lubame meie fraktsiooni initsiaale tõlgendada kui Euroopa Protektsionistlikku Parteid.
<D>
(RO) Üldiselt on raudteetransport maanteetranspordist ohutum, kiirem ja keskkonnasõbralikum.
Sellegipoolest sai 2007. aastal raudteeõnnetustes kannatada 2600 inimest ning möödunud aastal toimus rohkem õnnetusi seoses reisi- ja kaubarongidega.
Hiljuti Belgias aset leidnud rongiõnnetus, milles hukkus 20 ja sai kannatada 120 inimest, toob raudteetranspordi ohutuse taas väga šokeerival viisil meie päevakorda.
Kahjuks on majandus- ja finantskriis halvendanud nii raudteetranspordi infrastruktuuri operaatorite kui ka haldajate rahalisi raskusi.
Suurt muret valmistab asjaolu, et töötajate ja rahaliste vahendite puudus seoses ERTMSi kasutuselevõtmisega võib olla üheks õnnetuse põhjuseks ajal, kui tuhanded raudteetöötajad tööst ilma jäävad.
Kutsun liikmesriike ja komisjoni üles võtma kasutusele vajalikke meetmeid, millega oleks võimalik:
1. raudteeinfrastruktuuri ja olemasoleva veeremi uuendamine, et tagada tõhus ja ohutu raudteetransport,
2. anda suurem tähtsus raudteetranspordi ohutuse ja turvalisuse tagamiseks vajalikele investeeringutele ja
3. töötada välja uusi raudteetranspordi infrastruktuure ning rakendada süsteem ERTMS.
<D>
(PT) Iirimaa "jah”-hääletus on hea uudis Euroopale ja ka isiklikult mulle kui Portugali kodanikule ja pühendunud euroopameelsele.
See esindab kaine mõistuse võitu demagoogia ja manipuleerimise üle.
Iirimaa rahvas on selgelt kuulutanud, et tal on Euroopa projektisse usku.
Selle poolthääletusega on Lissaboni lepingu jõustumise peamine takistus ületatud.
President Klausil pole nüüd enam vabandusi ning ta peab austama demokraatiat ja parlamenti, mis on ta valinud ning mis on Lissaboni lepingu juba heaks kiitnud.
Lissaboni leping märgib uue ajastu algust.
Euroopa Liit hakkab otsuseid tegema tõhusamalt ja saab oma välissuhetes tulemuslikumaks.
Ta muutub demokraatlikumaks ja läbipaistvamaks, üldsusele lähemal seisvaks ja valitsustest vähem sõltuvaks.
Uue lepinguga on Euroopa Liit paremini varustatud, et võidelda kliimamuutusega ja vastata globaliseerumise väljakutsetele.
<D>
(RO) Tahaksin alustada, õnnitledes meie raportööre, kes on selle paketi kallal üle kahe aasta kõvasti tööd teinud.
See on tegelikult Euroopa Liidu kodanike jaoks äärmiselt tähtis pakett.
See pakett sisaldab mitmesuguseid dokumente.
Minu jaoks on oluline viidata kõigepealt proua Trautmanni raportile, mis sätestab elektronside sektorile regulatiivraamistiku ja on katnud mitmed väga tähtsad aspektid, nagu funktsionaalne eraldamine, spektripoliitika ning ka uue põlvkonna võrkude kasutamine ja edendamine.
Tervitan fakti, et funktsionaalne eraldamine võeti vastu ja kinnitati kui kiireloomuline erimeede.
Lisaks sellele usun, et on tähtis, et siinkohal rõhutaksime tarbijaõiguste kaitsmist.
Seega puudutas härra Harbouri raport neid aspekte ja meie kolleeg Reino Paasilinna toetas edukalt Euroopa sotsialistide vaatenurka, et tarbija peab olema põhielement.
On oluline lepingutingimusi arutada nii, et tarbijaid saaks kaitsta.
Tehnoloogilise neutraalsuse osas on kasulik, kui sellisel moel tehniliste võimaluste lai valik kõigile kättesaadavaks tehakse.
Ent tahaksin rõhutada, et Internet pakub tohutult suuri võimalusi.
Tarbijate ja kasutajate kaitsmine on tähtis ja ei ole lubatud mingit sekkumist isikuandmetesse, mida tuleb samuti kaitsta.
Eelkõige peame kaitsma intellektuaalset vara, ent mitte tarbijate huvisid kahjustades.
(Juhataja katkestab kõneleja)
<D>
raportöör (BG). - Aitäh, proua juhataja, ning tänan teid selle meenutuse eest!
Nende paljude aastate jooksul, mil ma kohtunikuna töötasin, kandsin ma alati hoolt kohtus valitseva korra eest.
Mispärast, proua juhataja ja härra Diamandouros, daamid ja härrad, on mul suur au olla ombudsmani aastaaruande raportöör.
Ombusdman on Euroopa institutsioonide süsteemi kujund, kelle eesmärgiks on kaitsta Euroopa kodanike õigusi ning võidelda haldusliku omavoli vastu.
Seepärast sooviksin ma Euroopa Ombudsmani, härra Diamandourost tema pühendumuse ja professionaalsuse puhul õnnitleda, kuna tema tegevus on inimeste jaoks väga tähtis.
Nagu ütles Jean Monnet, loome me liitu rahvaste vahel, mitte koostööd liikmesriikide vahel.
Mul on olnud ka hea meel töötada aruande kallal, mis ühendab Euroopa Parlamendi fraktsioone, mitte ei eralda neid.
Kuna Euroopa kodanikud on meid siia parlamenti valinud, et me nende huvisid kaitseksime, siis tuleb lähtuda tõekspidamisest, et tuleb teha ka kompromisse, kohandamaks osade teiste fraktsioonide esitatud muudatusettepanekuid.
Need ettepanekud ning tänane arutelu on tõestuseks, et Euroopa Parlament võtab Euroopa kodanike kaitsmist väga tõsiselt.
Ma sooviksin kasutada ka võimalust tänada oma kolleege Euroopa Rahvapartei (Kristlike Demokraatide) ja Euroopa Demokraatide fraktsioonist, sekretariaati ning kõiki, kes andsid oma panuse selle aruande täiendamisele.
Ma olen sügavalt veendunud, et Euroopa Ombudsmani institutsiooni kaudu on kodanikel parem võimalus halduslike omavoli juhtumite korral oma õigusi kasutada, sest isegi põhjalike eeskirjade korral on suurima võimaliku kaitse tagamiseks tähtis neid nõuetekohaselt kohaldada.
Ma usun, et just nagu komisjoni peetakse lepingute kaitsjaks, on Euroopa Ombudsman ühenduse õigusaktide reeglipärase rakendamise meister, kuigi ta ei ole selles rollis üksinda.
Euroopa Parlamendi kui ainsa demokraatiliselt valitud institutsiooni poole pöördutakse ka, et toetada kodanike õigusi, mis muudab parlamendi ja ombudsmani koostöö veelgi tähtsamaks.
See aruanne on ka sellepärast tähtis, et kalendriaasta jooksul tegeliku olukorra analüüsimine aitab meil eelkõige võtta õppust ning edaspidi õigeid otsuseid teha.
Me ei tohiks unustada, et iga kaebuse ja statistilise numbri taga on inimene, kes ootab oma probleemile õiget abi ja lahendust.
Selle aruande kallal töötades mõistsin, et kõige olulisemaks aspektiks on informatsioon.
Kõnealune aruanne näitab, et paljud kodanikud ei tea veel, kuidas haldusliku omavoli korral kaitsta õigusi, mis Euroopa Liit neile andnud on.
Selle näiteks on ombudsmani pädevusse mittekuuluvate kaebuste määr 84%.
See asjaolu näitab selgelt, et ombudsman ja Euroopa institutsioonid peavad koos selles suunas jätkama ning teavitama Euroopa kodanikke, et nad saaksid oma õigusi täiel määral kasutada.
Seepärast tehakse ka kõnealuses aruandes ettepanek ühise veebilehe loomise kohta, kus esitada kõikidele institutsioonidele kaebuseid, sarnaselt ombudsmani koostatud interaktiivsele juhendile, kus vajalikud andmed sisestanud kodanikud suunatakse asjakohase institutsiooni juurde, kus nad saavad oma kaebuse vahetult esitada.
See aitab vähendada vastuvõetamatute kaebuste arvu.
Peale selle keskendusin ma sellele, mis garanteerib, et ELi kodanikud ja seal alaliselt elavad inimesed tunnevad oma õigusi ja oskavad neid kasutada, ning kas neile pakutav abi on hõlpsasti kättesaadav, õiglane, erapooletu ja tõhus.
Ma sooviksin juhtida tähelepanu tõsiasjale, et enam kui 30% juhtumite puhul ei saa ombudsman kuidagi aidata.
Minu arvates peaks ombudsman alati selgitama, miks ei saa konkreetse kaebuse puhul mingeid meetmeid kasutusele võtta, muutes selle seeläbi kodanikele kasulikumaks.
Samuti sooviksin juhtida tähelepanu sellele, et riiklike, piirkondlike ja kohalike tasandite ombudsmanidel on oluline roll ning nende tegevust tuleks arendada.
Kokkuvõtteks pöördun ma teie poole palvega hääletada selle raporti poolt, kuna see toetab ombudsmani ning Euroopa Liidu institutsioonide ja organisatsioonide vahelist konstruktiivset koostööd, ning kinnitab ombudsmani kui välise kontrollmehhanismi ja Euroopa halduse pideva paranemise allika rolli.
Tänan teid!
<D>
kirjalikult. - (HU) Härra president, rahutused Tiibetis on põhjustanud mitmesaja inimese surma.
Hiina nimetab ainult kolmeteistkümmet.
Isegi üks surm on liiga palju.
Tiibeti demonstrante tulistati väidetavalt hädakaitseks.
Hiina peaminister süüdistab tekkinud olukorras Dalai Laamat.
See on tuttav lugu.
Kommunistlik riik tallab jalge alla inimõigused.
Vähemus võitleb oma õiguste pärast, nõudes autonoomiat, mida talle lubati, kuid mis temalt ära võeti.
Siin on olnud juttu boikotist, mitteosalemisest, aga ka lepitamisest ja dialoogist.
Kui midagi ei juhtu, siis vähemalt olümpiatuli ei peaks kulgema läbi Tiibeti territooriumi.
Tahaksin teilt siiski ka küsida, kuidas me saame kanda tuld läbi terve Euroopa puhta südametunnistusega?
Paljudes Euroopa riikides, isegi praegu, pekstakse inimesi ikka veel selle eest, et nad ei kõnele enamusega sama keelt, vähemuse liidreid süüdistatakse tekkivates olukordades ning inimõigused ja kogukondade enesemääramisõigused on tabuteemad.
Me peame sõna võtma Tiibeti rahva õiguste eest, aga las Euroopa teeb ka oma kodu korda.
<D>
autor. - Hr juhataja, kas ma võin kõigepealt väljendada oma pettumust, et selle olulise arutelu juures ei ole esindatud nõukogu.
Zimbabwe valimistest on möödunud juba peaaegu kuu.
Ei ole erilist kahtlust, et nende valimiste võitja on liikumine Demokraatlikud Muutused (MDC).
Mugabe ja tema käsilased peaksid nüüd ametist lahkuma, kuid me ei ole kuulnud praktiliselt midagi valimistulemuste kohta, välja arvatud, et Mugabe inimesed reageerivad taaskord vägivallaga ja püüavad meeleheitlikult parandada valimiste tulemust.
Juba aastaid oleme nimetanud Zimbabwet Aafrika suureks häbiplekiks ning türannia, korruptsiooni ja ühe mehe kohutava režiimi mõjuavalduseks.
Mugabe on hävitanud kord nii jõuka riigi.
Ent kogu selle aja, kõigi nende aastate jooksul on teised Aafrika liidrid vaadanud kõrvalt ja kas käed rüpes istunud või türannile igal võimalusel aplodeerinud.
Milline häbi!
Ja milline skandaal see on olnud.
Ja milline tragöödia - mitte ainult Zimbabwe inimeste, vaid Aafrika jaoks.
Kõik need aastad on Zimbabwe saatuse võti olnud Lõuna-Aafrika käes, kuid Thabo Mbeki mitte ainult ei ole suutnud oma vahendajakohuseid korralikult täita, vaid on jultunult Mugabe poolele asunud.
Maailm vaatas tummaks löödult, kuidas Mbeki teatas paar päeva tagasi, et Zimbabwes ei ole mingit kriisi, lihtsalt tavaline valimisprotsess.
Kuigi EL on kehtestanud suunatud sanktsioonid Mugabe režiimi vastu, poeti nahast välja, et kindlustada, et keegi neid tõsiselt ei võtaks, kutsudes Mugabe, kellel on ELi riikidesse sissesõidukeeld, täiesti võltsi põhjendusega eelmise aasta detsembris Lissabonis toimunud ELi-Aafrika tippkohtumisele.
Milliseid diplomaatilisi või majanduslikke jõupingutusi on tegelikult tehtud, et veenda teisi Aafrika riike kohtlema Zimbabwet nii, nagu see seda väärib.
Vastus on, et väga vähe.
Praegu veel on aega asja parandada.
Aafrika Rahvuskongressi juht Jacob Zuma on nüüd nõudnud tegutsemist Zimbabwe suhtes.
Tänases resolutsiooni ettepanekus kutsume Zimbabwe Zanu-PF partei hea tahtega inimesi üles vaatama tõele näkku ja tunnistama, et on saabunud muutuste aeg.
Nüüd on saabunud aeg meil ennast kuuldavaks teha.
Kutsugem esile demokraatlik muutus, mida on väga vaja vähemalt Zimbabwe inimeste enda jaoks.
<D>
fraktsiooni GUE/NGL nimel. - (SV) Proua juhataja, see suvi võib olla esimene jääta suvi Arktikas.
Mõned maailma suurimatest liustikest libisevad nüüd Gröönimaa sisemaa jääväljadelt Atlandi ookeani põhjaossa.
Mitte kunagi varem ei ole nii palju jääd ja lund sulanud kui viimastel aastatel.
Ma nägin seda eelmisel aastal Gröönimaad külastades oma silmaga.
Kõiki, kaasa arvatud Ühendatud Rahvaste Organisatsiooni rahvusvahelise kliimamuutuste töörühma, paneb toimuv sulamine hämmastama.
See hirmutav areng on loomulikult otseselt seotud kasvuhoonegaaside heite ja ülemaailmse kliimasoojenemisega.
Meid, rikast maailma - Ameerika Ühendriike, Austraaliat, Jaapanit ja loomulikult ELi - tuleb selles süüdistada.
Seetõttu peame kõik sektorid, mis panustavad süsinikdioksiidi- ja kasvuhoonegaaside heitesse, allutama kriitilisele kontrollile.
Lennutööstusest lähtuv kasvuhoonegaaside heide on alates 1990. aastast suurenenud umbes 100%.
Lennutööstus on seni kergelt pääsenud.
Lennukikütust ei maksustata ja Euroopas toetavad kohalikud ja piirkondlikud asutused sageli lennujaamu rahaliselt.
Siin ELis lendame rohkem kui kunagi varem.
Kompromiss, mille üle nüüd otsustama peame, jääb kahjuks kaugele hädavajalikust tegevusest, mida fraktsioonis GUE/NGL soovinud oleksime.
Lennundusest lähtuva heite vähendamise eesmärk oleks pidanud olema kõrgem, lisaks CO2 heitele oleks pidanud kaasa arvama ka teiste kasvuhoonegaaside heite, saastekvoote ei tohiks tasuta väljastada.
See on igal juhul lepe, mis kujutab endast väikest sammu õiges suunas.
Lennundust sunnitakse heidet vähendama ja väike osa saastekvootidest peab müüdama enampakkumisel.
Enampakkumisel müümisest saadakse ka tulu, mida kasutatakse kliimaga seotud meetmete kasutuselevõtmiseks Euroopas ja arengumaades.
Lõpuks sooviksin komisjonile küsimuse esitada: kas saate tõotada, et riigid, kes soovivad samaaegselt rakendada meetmeid lennutegevusest lähtuva heite vähendamiseks - nagu näiteks lennureisija maks Ühendkuningriigis -, saavad nendega jätkata?
<D>
Härra juhataja, ma soovin oma kolleegi Marco Cappatot raporti puhul õnnitleda.
See, et me seda siin Euroopa Parlamendis arutame, on tähtis.
Vastutusest ja läbipaistvusest rääkides peame alustama iseendast, see tähendab kõikidest Euroopa Liidu institutsioonidest.
Nõustun suurema osa raportiga.
Mul on paar hoiatust.
Näiteks peame tagama, et kui me esitame teavet parlamendiliikmete tegevuse kohta, oleks see teave põhjalik.
Muidu lõpetame sellega, et teame kõige hinda, aga mitte millegi väärtust.
Sellega tahan öelda, et meie töövaldkond on tegelikult üsna lai.
See ei ole vaid osalemine komisjonides või täiskogus.
Igasugune teave parlamendiliikmete tegevuse kohta peaks hõlmama kogu tegevust.
Muidu võib kaotsi minna osa väga väärtuslikust tööst, millele Euroopa Parlamendis ei keskenduta, sest see oleks nähtamatu.
Oma kolleegi härra Romagnoli märkuste kohta, et tema head tööd ei kajastatud meedias, tahaksin öelda, et uudis on vaid see, kui te ei tee oma tööd.
Lõpetuseks soovin öelda, et asja tuum on see, et meie tegevus seadusandjana peaks olema läbipaistev.
Nõustun Michael Cashmaniga, et kõik kodanikud peaksid teadma, kuidas nende ministrid nõukogus hääletavad.
See on oluline.
Vastasel juhul mängiksime trumbid kätte Brüsseli süüdistajate kambale, kui midagi kodumaal viltu läheb.
<D>
(DE) Austatud president! 8. detsembril tähistas Euroopa julgeoleku- ja kaitsepoliitika operatsioon Atlanta oma aastast sünnipäeva.
Eesistujariigi Rootsi sõnul näidati operatsiooni käigus üles võimet võidelda tõhusalt piraatlusega ning rünnakute hulk on oluliselt langenud.
Viimane avaldus on aga väga kaheldav.
Rahvusvahelise Mereorganisatsiooni (IMO) raporti kohaselt toimus 2009. aasta esimese ühe kuu jooksul rohkem rünnakuid kui terve 2008. aasta jooksul.
Ka relvastatud rünnakute arv tõusis üldiselt 200%.
Väga kaheldav on ka kõne all oleva operatsiooni rahaline tõhusus.
Piraatlusest tulenevad kahjud antud regioonis ulatuvad hinnanguliselt kokku 200 miljoni USA dollarini, samas aga investeerivad EL ja liikmesriigid aastas 408 miljonit dollarit.
Ka uus kavandatav Euroopa julgeoleku- ja kaitsepoliitika missioon Somaalias ei käsitle probleemi põhjust, vaid tegeleb kõigest selle sümptomitega.
Tõeliselt kasulik oleks, kui EL seaks sisse tõhusa rannavalve seadusevastase kalapüügi takistamiseks ...
(Istungi juhataja katkestas sõnavõtu)
<D>
fraktsiooni PPE-DE nimel. - (HU) Aitäh, hr juhataja.
Hr juhataja, daamid ja härrad, diskrimineerimise vastu võitlemine on peamine inimlik väärtus, selles küsimuses ei lähe meie seisukohad lahku.
Euroopa Rahvapartei pöörab erilist tähtsust mittediskrimineerimise poliitikale.
Me usume, et liikmesriikidel lasub muutumatu ja vältimatu kohustus tagada, et ükski ELi kodanik ei peaks diskrimineerimisega silmitsi seisma.
Fraktsioon on teadlik, et kahjuks ei saa kõiki probleeme lahendada õigusaktide abil.
Diskrimineerimise järkjärguliseks kaotamiseks vajame me asjakohast poliitilist kultuuri, sallivust igapäevaelus, töökohas, avalikkuses, suhtluses, riiklikul ja kohaliku tasandil, ja meil on vaja, et kogu kodanikuühiskond end kokku võtaks.
Nagu praktika on näidanud, ei ole diskrimineerimist käsitlevate Euroopa direktiivide rakendamine just lihtne ülesanne.
Pooled liikmesriigid ei ole direktiive kohaselt oma siseriiklikku õigusse üle võtnud või neid vajalikult kohaldanud.
Fakt on see, et Euroopa õigusaktides on lõhe EÜ asutamislepingu artikli 13 ja olemasolevate direktiivide vahel.
See tähendab, et mitte kõigile "kaitstud" rühmadele, s.o artiklis 13 viidatutele, ei ole Euroopa õiguse alusel tagatud võrdsed õigused kaupadele ja teenustele juurdepääsu osas.
Euroopa Rahvapartei aga ei usu, et selle lõhe kaotamiseks tuleb vastu võtta üleüldine direktiiv, mida oleks raske rakendada ja mis ei oleks tõhus.
Selle asemel leiab Rahvapartei, et kiiresti on vaja Euroopa direktiivi, mis aitaks mittehierarhiliselt lõpetada diskrimineerimise Euroopas elava 84 miljoni puudega inimese vastu, nii et puudega inimestele saaksid osaks samasugused õigused kõikjal ELis.
Võttes arvesse, et rahvastiku keskmine eluiga tõuseb ja vanusest tulenevad kroonilised haigused kahjustavad sageli inimese tervist, suureneb puudega inimeste arv tulevikus kindlasti.
Oleme veendunud, et see lähenemisviis tagab puudega inimestele tõhusama ja praktilisema abi.
Fraktsioon toetab seega Euroopa Komisjoni algatust sel eesmärgil.
Tänan teid.
<D>
Pr juhataja, kõigepealt tahaksin ma öelda tere tulemast Antonio Tajanile ja õnnitleda teda ametisse määramise puhul.
On väga oluline, et ta osaleb sellel tähtsal arutelul.
Kõigepealt tahaksin ma avaldada oma lugupidamist Zita Gurmaile, kes on teinud suurepärast tööd mitte vaid selle raporti koostamisel, vaid ka propageerides tervet intelligentse auto e-turvalisuse programmi.
Soovin komisjonile öelda, et see on tähelepanuväärne näide sellest, kuidas komisjoni initsiatiiv suudab inimesi ühendada omaenda teenuste läbi, kuna pr Reding ja tema eelkäija hr Liikanen olid selles aktiivsed osalised, nagu te teate.
Mul on hea meel näha oma sõpru André Vitsi ja Juhani Jaaskelainenit voliniku selja taga istumas, kuna nad on olnud olulised kõikide osalejate koondamises ja tõelise edasimineku saavutamises; ja ma kordan seda, mida ütles Robert Evans: see on tähelepanuväärne näide sellest, kuidas Euroopa institutsioonid suudavad omavahel koostööd teha ilma tõsise õigusloometa ja selge visiooniga edasi liikumiseks.
Ainus, mida ma täna kahetsen, pr juhataja - loodan, et võtate selle parlamendi nimel omaks - on see, et teised põhiosalejad terves intelligentse auto programmis on esireas märgatavalt vähe esindatud, kuna nõukogul on siin otsustav roll.
Liikmesriigid on suures osas vastutavad enamiku üksikasjaliku õigusloome eest, mis aitab neid programme juurutada ja meie kodanikke aidata.
Miks nad ei ole siin seda arutelu kuulamas?
Sooviksin teha paar märkust seoses sellega, mida kolleegid on autode ja teedega seonduvate otsustava tähtsusega küsimuste kohta öelnud.
Lubage mul öelda kolleegidele, kes on rääkinud autode turvaomadustest, et kogu tööstuse evolutsiooniprotsess on seisnenud tehnoloogilises progressis; tõepoolest on tõsi see, et ohutusalane innovatsioon on alanud kõigepealt väiksema tootmismahuga kallimatest autodest ja on siis levinud ka allapoole ja muutunud kättesaadavaks odavamatel autodel.
Nüüd on kõigil Euroopa Liidus müüdavatel autodel blokeerumisvastane pidurisüsteem.
See on intelligentne süsteem, kuna minu nägemuses on intelligentsus info kogumine ja kasutamine.
Seda need süsteemid teevad.
Kui see infokogumissüsteem on peal, siis saab seda kasutada libisemisvastastes süsteemides.
Täiendav kulu on palju väiksem.
Kuid kui meil on eCalli süsteem, siis on kõik autod varustatud selle välise infokogumissüsteemiga, mida me tahame viia kooskõlla ka intelligentse kiirtee süsteemiga, kus me samuti infot kogume.
Minu piirkonnas - ja muide, Robert Evans, Ühendkuningriik toodab praegu autosid peaaegu oma ajaloolise kõrgtaseme ulatuses ja Ühendkuningriigis on meil rohkem autotootjaid, kui üheski teises Euroopa Liidu riigis, seega ärge palun alavääristage meie autotööstust - minu kohalikul kiirteel, on meil Ühendkuningriigi esimene intelligentne kiirtee, mis avab sõiduradu ja kontrollib kiirust vastavalt liiklusvoolule, ja ma võin teile öelda, et liiklus ei kulge mitte ainult sujuvamalt, vaid samuti on paranenud ka kütuse tarbimine: sellest olukorrast võidavad kõik pooled.
Küsimus ongi selles.
Küsimus on võitmises intelligentsi kasutamise läbi ja ma loodan, et te kõik toetate seda.
<D>
fraktsiooni EFD nimel. - Härra president, niisiis on see kõik tegelikult väga lihtne, kas pole?
Iirimaal on toimunud kaks hääletust, millest üks oli lepingut mittepooldava ja teine lepingut pooldava tulemusega; seega, kui meil on vähegi õiglast meelt, siis tuleks meil ka kolmas ja otsustav tulemus saada; kuid sellise erinevusega, et las kolmas referendum olla vaba ja õiglane.
Kuna Iirimaal toimunu seda kohe kindlasti ei olnud!
Tegelikult ma loodan, et te kõik olete endi üle väga uhked, kuna te olete mänguväljakult kõige väiksema poisi võtnud, ta nurka ajanud ja teda korralikult jalaga tagunud.
See on ennasttäis poisikeste võit; see on suure raha ja bürokraatide võit.
See kõik oli paras jant!
(Vahelehüüded)
Ah, et te austate selle hääletuse tulemust, jah?
Eelmise hääletuse tulemust te ju ei austanud, kas oli nii?
Euroopa Komisjon pani sinna alla miljoneid naelu maksumaksjate raha - noh, naelu või eurosid, vahet pole, kuigi meie jaoks on, kuna, tänu jumalale, on meil veel inglise naelad kasutusel! - te panite sinna alla miljoneid.
Lepingut pooldava ja selle vastase poole väljaminekute suhe oli midagi 10:1 ja 20:1 vahepealset.
Iirimaa referendumikomisjon ei teinud oma tööd ega öelnud muidugi Iirimaa rahvale, et Lissaboni põhiseaduse leping mõjutab väga tugevalt nende enda põhiseadust; ja mis on ehk veel kõige hullem, et Iirimaa ringhäälingukomisjon muutis reegleid, mispärast ei saanud lepingu pooldajad ja selle vastased võrdselt kajastust.
See kõik oli suur ülekohus.
Kuid see, millele nemad ja teie kõik oma kampaanias rõhusite, oli "Öelge oma jah-sõna töökohtadele”.
Selles see kõik seisneski.
Aga teate, kõige värskemad uudised on järgmised: Aer Lingus on täna inimesi koondanud ning Intel - inimesed, kes panid 400 000 eurot jah-kampaaniasse - on täna 300 inimest koondanud.
Alates laupäevast on tuhat viissada viiskümmend töökohta kadunud; ainsad töökohad, mis jah-hääle andmisega säilisid, olid poliitilise klassi töökohad.
Ma arvan, et kõik on läbi.
Ma kahtlustan, et Iirimaa jaoks jääb iseseisvusaeg väga lühikeseks nende ajaloos.
Ma ei usu, et president Klaus suudab vastu pidada, kuid ma loodan, et ta suudab; ta on tore ja julge mees.
Kuid tundub, et bürokraatia on riigi demokraatia üle võidu saavutanud.
Ajaloolistes tingimustes arvan ma, et Suurbritannia jääb nüüd väga üksikuks, võib-olla nagu aastal 1940, kuid...
(Erinevad reaktsioonid)
...toimub tõeline arutelu, meil on siin tõeline arutelu.
Mis mõte on konservatiivist peaministril, kui härra Blairist saab ülemisand?
Mis mõte on välisministril, kui meil on ELi välisminister koos oma diplomaatilise teenistusega?
Mis mõte sellel kõigel on?
Minu arvates see Iirimaa referendum alles algatas tõelise arutelu.
Enam ei ole mingit teesklust: riiklikku demokraatiat soovides ei saa sellise Euroopa Liidu liikmeks jääda, mispärast me hakkame agiteerima, et Suurbritannia sellest liidust lahkuks, ning teeks seda võimalikult kiiresti.
<D>
komisjoni liige. - (FR) Härra president, ma tahaksin kõigepealt vabandada kolleegi Stravros Dimasi puudumise pärast, kes soovis käesolevast arutelust osa võtta, kuid ei saanud seda teha hiljutise tõsise silmaoperatsiooni tõttu.
Daamid ja härrad, Euroopa Komisjon soovib avaldada siirast kahetsust Kreeka metsatulekahjude põhjustatud hävingu pärast.
Meie mõtted on ohvrite ja nende peredega.
President Barroso sõitis sel nädalavahetusel Kreekasse, et olukorda isiklikult hinnata.
Ka volinik Hübner külastas sündmuskohta, et hinnata, mil määral saab Euroopa rahaliste vahenditega aidata kaasa sealsetele ülesehitustöödele, ning teeb oma reisist ettekande homsel kolleegiumi koosolekul.
Volinik Dimas, kes oli Kreekas esimeste tulekahjude ajal, oli tunnistajaks Kreeka tuletõrjujatele rahvusvahelise abi osutamisele ning esitas samuti kolleegiumile ettekande, et teavitada kogu komisjoni osutatud abist ja esitada palve võtta kasutusele kõik olemasolevad vahendid kiireteks ülesehitamistöödeks.
Toimunu oli nii inimlik tragöödia kui ka ökoloogiline katastroof.
Tulekahjud hävitasid inimelusid, kodusid ja kogu rahva majandusliku raamistiku.
Kahju ulatus on märkimisväärne: tules hävis vähemalt 180 000 hektarit maad ning 130 linna ja küla.
Kõige raskemalt kannatanud piirkondades, nagu Peloponnesos ning Kreeka kesk- ja idaosa, sai piirkondlik majandus tõsise löögi.
Kõiki eurooplasi puudutas tulekahjude ulatus ning kui Kreeka abi palus, õhutati Euroopat reageerima ja meetmeid võtma.
Komisjoni järelevalve- ja infokeskus suutis koordineerida 14 liikmesriigi pakutud abi ning rahvusvahelise kogukonna osutatud täiendavat tuletõrjealast abi, etendades sel viisil olulist rolli tulekahjude leviku ärahoidmisel.
Komisjoni abiga said Kreeka Euroopa partnerid osutada spetsiaalset abi õhus 13 Canadair'i kustutuslennukiga ja 20 helikopteriga - teavet uuendatakse esmaspäeval - ning tuletõrjeüksuste, masinate ja muude seadmete näol maa peal.
Eriti väärtuslikku abi osutasid Norra, Šveits, Serbia, Venemaa ja Iisrael.
Kõnealune missioon oli suurim Euroopa kodanikukaitseoperatsioon, mis kunagi on ühe liikmesriigi jaoks läbi viidud.
Abi oli kiire ja tõhus - märkimisväärne näide Euroopa solidaarsusest.
Metsatulekahjude põhjustatud kahju Kreekas oli erakordse ulatusega ning leidis aset seda tüüpi õnnetuste sagenemise üldises kontekstis.
Ajavahemikul käesoleva aasta juulist kuni augustini sai komisjon tosin rahvusvahelist abipalvet: Kreekalt, Küproselt, Itaalialt, Bulgaarialt, Albaanialt ja endise Jugoslaavia Makedoonia Vabariigilt.
Üldreeglina vastasid liikmesriigid suuremeelselt ja viivitamata.
Abipalvete arvu suurenemine tõi siiski kaasa olukorra, mis lõpuks mõjutas õhust toimuvate tuletõrjeoperatsioonide kasutuspiire.
Euroopa Liit peaks esmajärjekorras mobiliseerima täiendava tegutsemissuutlikkuse ja varustama end täiendavate tuletõrjevahenditega, mitte-ELi liikmesriike või erasektorit asjasse segamata.
Kreeka valitsus hindas kahjusid umbkaudu 4 miljardile eurole, ehk 2%-le Kreeka SKTst.
Valitsus koostab praegu ühtset tegevuskava olukorra leevendamiseks, ning teavitas komisjoni oma kavatsusest taotleda abi olemasolevatest ELi programmidest.
Kreekas tekkinud tohutu keskkonnakahjustuse võib nüüd veel hullemaks muuta paduvihmade oht, mis jõgedesse voolamisega võib anda löögi nõrgenenud ökosüsteemile, tekitades pinnaseerosiooni, põhjustades maanihkeid, ning vee saastumist.
Suur hulk looduskaitsealasid on hävinud, ning komisjon uurib praegu, kuidas võtta kasutusele olemasolevad vahendid, eriti Life+ rahalised vahendid, et aidata taastada hävinenud elupaiku.
Volinikud on arutanud kõnealuseid küsimusi üksikasjalikult ning komisjon kohustus võtma kõik võimalikud meetmed, et aidata Kreeka valitsusel tulla toime tulekahjude sotsiaalsete, keskkondlike ja majanduslike tagajärgedega.
Üks võimalik vahend Kreeka rahva vajadustele vastamiseks on programmeerida struktuurifondid ümber tulekahjudes otseselt kannatada saanud piirkondade ja programmide jaoks.
Lisaks saab Kreeka ametivõimude esitatud taotluse põhjal võtta kasutusele Solidaarsusfondi vahendid.
Antud kontekstis on ülioluline Euroopa Parlamendi ja nõukogu vaheline koostöö, et muuta komisjoni poolt kõnealuse fondi kasutuselevõtmiseks esitatud paranduseelarve vastuvõtmise menetlus võimalikult lühikeseks.
Võrreldes toetusega, mis nähti ette 2006. aasta asjaomaste rakenduskavadega, kavatseb komisjon niipea, kui Kreeka ametivõimud esitavad muutmistaotluse, uurida seda olemasolevate õigusnormide raames kõige paindlikumal moel.
Kõik vabad vahendid suunatakse kriisi tõttu kannatada saanud inimeste ja piirkondade esmavajaduste rahuldamisele.
Kiire otsustamise tagamiseks kasutab komisjon kiirmenetlust.
Perioodiks 2007-2013 võtab komisjon plaani kohaselt oktoobris pärast Kreeka ametivõimudelt taotluse saamist vastu uued programmid.
Programmid võidakse vastu võtta ka hiljem, sõltuvalt määratletud vajadustest ning asjassepuutuvatest piirkondadest ja sektoritest, Kreeka ametivõimude esitatud üldkava alusel.
Euroopa Sotsiaalfondi suhtes peame me paluma Kreeka ametivõimudel lisada praegusesse tegevuskavva oluline "inimressursside” jaotis.
Kava peab hõlmama kõiki valdkondi: tööhõive, kaasamine ja tervishoid, haridus ja koolitus, ning avaliku halduse reform.
Kliimamuutus võib kaasa tuua kuivemad talved ja kuumemad suved, luues seeläbi ideaalsed tingimused tulekahjude puhkemiseks.
Metsatulekahjude oht praegu suureneb ning Euroopa vastuse puhul kõnealusele tragöödiale peab arvesse võtma ka vajadust vähendada tulevaste tulekahjude mõju.
Metsa majandamine on suures osas liikmesriikide vastutada.
See on mõistetav, kuna valitsused saavad paremini hallata iseenda territooriumi, investeerida tulekahjude ennetamise meetmetesse ning kavandada häireteenistuste reageerimist.
Lisaks on olemas palju võimalusi, kuidas EL saab käesolevas valdkonnas toetada riigi tasandi reageerimist õnnetustele.
Komisjon kavatseb koostada metsatulekahjusid käsitleva teatise, ning uurib hulka praktilisi meetmeid, mis võiksid tõhustada tulekahjude ennetamist ning majanduse ja ökosüsteemide taastamist.
Kuigi ELi vastus kodanikukaitse seisukohalt oli muljetavaldav, tunneb komisjon, et kätte on jõudnud aeg edendada kõnealuses valdkonnas oma suutlikkust.
Tegemist on aspektiga, mida komisjon on kaalunud 2006. aastast alates, ning tegelikult oli president Barroso juba enne seda palunud Michel Barnier'l koostada antud küsimuses aruanne.
Kui ettepanekud on esitatud, kavatseme me tähelepanelikult uurida Barnier' aruande soovitusi.
Julgustav on näha, et Euroopa Parlament on alati toetanud Euroopa kodanikukaitse alase suutlikkuse ambitsioonikat arendamist.
Sellest hoolimata on selleks, et võimaldada vastu võtta uusi meetmeid, vaja liikmesriikide ühehäälset toetust, kuid see on sageli raskeks osutunud.
2006. aastal tegi komisjon ettepaneku kasutada kodanikukaitse rahastamisvahenditest pärinevaid ühenduse vahendeid, et pakkuda täiendavaid kodanikukaitse võimalusi, nagu näiteks tuletõrje õhu-üksused suureulatuslike tulekahjude kustutamiseks.
See on peaaegu sõna-sõnalt tollase resolutsiooni punkt 9.
Kahjuks ei jaga paljud liikmesriigid kõnealust seisukohta, ning skeemi ei saa rakendada.
Sellest lähtudes nõuab komisjon tungivalt, et liikmesriigid võtaksid - kui neile tulevikus esitatakse ettepanekuid käesolevas valdkonnas - vastu ambitsioonikama lähenemisviisi.
<D>
Tiibeti põgenikud on 50 aastat nõudnud, et nende põhiõigusi austataks.
Olen veendunud, et nende õiguste austamine ja Tiibeti rahvaga dialoogiprotsessi taasalustamine on selgelt Hiina huvides.
Tänapäeva maailmas on riigi maine tähtis osa sellest, kuidas riik maailma majanduses ja rahvusvahelises koostöös toimib.
Hiina keeldumine dialoogist dalai-laama esindajatega ja tiibetlaste äärmiselt mõõdukate nõudmiste tagasilükkamine kahjustavad tema mainet.
Kõneluste alustamine õiguste üle, mis on kooskõlas Hiina põhiseaduse põhimõtetega, ei kujutaks Hiinale olulist ohtu.
Tegelikult on tõsi hoopis vastupidine.
Suured riigid ja suured rahvad peaksid olema suuremeelsed.
Selline käitumine võib tõestada nende suurust.
Dialoogi pidamine Tiibetiga annab Hiinale võimaluse näidata oma head, positiivset poolt.
Tiibeti ja tiibetlastega solidaarsuse ülesnäitamine pole hiinavastane.
See väljendab muret inimõiguste, usu- ja keelelise vabaduse, kultuurilise mitmekesisuse ja õiguse pärast rahvuslikule identiteedile ja autonoomiale.
Seega ei sekku me Hiina siseasjadesse, vaid lihtsalt püüame kaitsta standardeid ja väärtusi, mis on meile tähtsad igal pool: Euroopas, Aasias ja kogu maailmas.
Hiinat pole mingil viisil välja valitud.
Me kaitseme väikeste rahvaste õigusi, isegi kui see on raske või ebamugav.
Sest me usume, et see on õige lähenemisviis.
(Istung katkestati kell 11.55 ja jätkus kell 12.05.)
<D>
fraktsiooni ALDE nimel. - (FI) Proua president, volinik, esmalt tahaksin tänada raportööri Cem Özdemiri eduka raporti koostamise eest.
Ta on selles osas tublisti tööd teinud ja tõstatanud mõned olulised küsimused seoses ELi ja Kesk-Aasia strateegiaga.
Raportist selgub, et EL vaatleb Kesk-Aasiat kahest vaatenurgast.
EL soovib suurendada maagaasi ja nafta importi antud piirkonnast ja mitmekesistada transiidikoridore.
Samal ajal tahab EL parandada inimõiguste olukorda, edendada demokraatiat ja võrdsust ning reformida valitsus- ja õigussüsteeme.
Õige tasakaalu leidmine on väljakutse.
EL peab kiirendama oma Kesk-Aasia strateegia rakendamist, samuti projektide rakendamist ja laiendama oma lähenemisviisi nii riiklikul kui kohalikul tasandil.
Tahan rõhutada, kui olulised on dialoog ja koostöö ELi ja Kesk-Aasia vahel.
Samal ajal peab EL toetama ka suhteid Kesk-Aasia riikide vahel ja osutama tehnilist abi võitluseks inim- ja narkokaubanduse vastu.
ELi abi tervishoiule, sotsiaal- ja haridusreformidele ning koostööle teaduse vallas suurendab kontaktide arvu tsiviilühiskonnas ja tugevdab Euroopa väärtusi, demokraatiat, õigusriiki ja inimõigusi.
See sillutab teed ka energiapoliitika alasele koostööle.
Mainin ka, kui tähtis on ELi toetus algharidusele ja koolitusele, mis toob endaga kaasa paremad võimalused õppimiseks ELis ja üliõpilaste vahetuseks ELi ülikoolidega.
EL peab ka toetama ja julgustama Kesk-Aasia riike võtma tõhusaid meetmeid keskkonnakaitse osas ning nende rännakul vee ja teiste loodusvarade jätkusuutliku kasutamise suunas.
<D>
Härra juhataja, daamid ja härrad, tänan meie fraktsiooni nimel siiralt raportööri Timothy Kirkhope'i.
Ta esitas äärmiselt tasakaalustatud raporti ja on variraportööridega tihedat koostööd teinud.
Tema koostatud variant, mis on kooskõlastatud eesistujariigi Prantsusmaaga, võimaldab tarbijaid paremini kaitsta kahtlaste õhu- ja raudteeveo pakkumiste eest, tuginedes selgetele eeskirjadele läbipaistvuse kohta, ja samal ajal tagab raudteeettevõtete ja lennuliinide vahel õiglase konkurentsi.
Uuendatud variant kinnitab muide asjaolu, et Euroopa Rahvapartei (Kristlike Demokraatide) ja Euroopa Demokraatide fraktsioon oli esimene fraktsioon, kes takistas 2005. aastal õigustatult komisjoni katset tühistada määrus, mida peeti vananenuks.
Me vajame seda - ja me tõestame seda hääletusel - tarbijate kaitsmiseks.
Isegi kui ka tegelikult tellivad reisijad üha sagedamini piletid otse lennuettevõttelt või interneti teel, kasutab enamik reisijatest siiski reisibüroosid, kel omakorda peab olema võimalus loota arvutipõhiste ettetellimissüsteemide mitte-diskrimineerivatele, tõeliselt kaubeldavatele pakkumistele.
Mainitud hinnad peavad tulevikus sisaldama kõiki makse ja tasusid, nii et reisibürood saaksid tarbijatele teha tõeliselt läbipaistvaid ja võrreldavaid pakkumisi.
Ka emaettevõtete kohta peaksid tulevikus kehtima rangemad eeskirjad läbipaistvuse ja konkurentsi kohta, et ära hoida olukorda, kus süsteemid saaksid teha eelispakkumisi teiste lennuliinide ja tarbijate kahjuks.
Pean uuesti viitama raportöörile ja esitama palve kolleegidele parlamendis.
Usun, et variant, milles oleme emaettevõttega seoses eesistujariigi Prantsusmaaga kokkuleppele jõudnud, pakub tarbijaile vajalikku kaitset positiivse diskrimineerimise eest teatud lennuliinide kasuks.
Artikli 48 hästi tuntud muudatusettepanekusse mis tahes muudatuste tegemine on seega täiesti üleliigne ja kui see peaks homme läbi minema, lükkaks see määruse vastuvõtmise edasi ja isegi seaks selle vajalikkuse kahtluse alla.
Palun teil teha homme selge ja lõplik otsus, et saaksime kaitsta tarbijaid.
<D>
kirjalikult. - (SV) On kaks asja, mida üks Euroopa Liidu toetaja peab selgitama (kui mitte kaitsma), kui ta läheb koju ja räägib oma tööst ELis.
Üks nendest on parlamendi rändtsirkus, mis liigub edasi-tagasi Strasbourgi.
Teiseks küsimuseks on põllumajandustoetused.
Mõlemal puhul on kehtivat süsteemi võimatu kaitsta ja selgitada.
Ei leidu ühtegi head põhjust, miks me peaksime rändama Strasbourgi.
Samuti ei ole ühtegi põhjust, miks ELi maksumaksjad peaksid rahastama Briti kuninglikku perekonda, mis on praegu süsteemi üks peamistest tulusaajatest, samas kui Aafrika tootjad on täielikult välja jäetud.
Goepeli raportil on absoluutselt vale suund, mistõttu hääletasin ma selle vastu.
Vastuhääle andsin ma peamiselt, kuna ma leian, et selle kavatsused osutavad valesse suunda: rohkem otsetoetust, vähem reforme, vähem turupõhisust.
Komisjon on saavutanud piisavalt progressi võttes kasutusele ajakohasema põllumajandustoetuste süsteemi.
On kahetsusväärne, et parlamendi kavatsus näib olevat kella tagasikeeramine.
<D>
kirjalikult. - Toetan kõnealust raportit, kuna see tugevdab Euroopa institutsioonide eeskirju lobistidele.
Mina koostasin esimese selleteemalise raporti enam kui kümne aasta eest, jaanuaris 1996, ning selle avaldas tollane eeskirjade komisjon, ja praegu lobistide kohta kehtivad õigusaktid on samad, milleks tehti ettepanek minu algses raportis.
Enam kui kümne aasta möödudes on aeg neid eeskirju muuta ja tugevdada.
Viimasel korral ei õnnestunud meil kehtestada ühist süsteemi kõigi institutsioonide jaoks, kuid nüüd näib see võimalik.
Minu jaoks on lobistid need, kes tahavad tulla parlamenti, komisjoni või nõukogusse, et mõjutada otsuste langetamise protsessi, on siis tegemist tööandjate või töövõtjatega, tarbijarühmade või erihuvidega rühmadega.
Arvatakse, et Brüsselis on umbes 5000 lobisti - see teeb seitse iga parlamendiliikme kohta.
Suurem osa neist teeb head tööd - väga väike osa mitte.
Peame tagama, et need vähesed ei mustaks neid paljusid ja et meie töö saaks välistest sisenditest pigem kasu, kui selle tõttu moonduks.
Ootan huviga aasta lõpus "ühise õigusloome” jaoks tehtavaid ettepanekuid.
<D>
(RO) Selles raportis tutvustatakse teaduslikke andmeid ja antakse soovitusi võitluseks kliimamuutuse vastu, viidatakse nii kohandumisele kui ka selle probleemi põhjuste vähendamisele.
Võitlus kliimamuutuse vastu ei ole üksnes kohustus, mille kaudu me kindlustame tulevaste põlvkondade tulevikku, vaid ka võimalus maailmamajanduse elavdamiseks.
Minu arvates on väga oluline tagada, et energiatõhususe tähtsus peegelduks nii ühenduse eelarves kui ka rahaliste vahendite kättesaadavuses.
Transpordi tõhususe suurendamine intelligentsete transpordisüsteemide kasutamise kaudu, raudtee- ja laevatranspordi edendamine, mitmeliigilise transpordi arengu tagamine ja investeeringud keskkonnahoidlikumatesse autodesse on meetmed, mis aitavad vähendada selles sektoris tekkivaid heitmeid.
Ma olen soovitanud arendada keskkonnasõbralikumaid turismiliike, näiteks spordi- või kultuuriturismi.
Samuti tahaksin ma rõhutada, et turismi tippsihtkohad peaksid olema need, kus austatakse ja kaitstakse keskkonda.
Ma leian, et me peame kaaluma rahvusvahelise fondi loomist puude istutamiseks kasutamata maale.
Tahan lõpetuseks öelda, et meil tuleks läbi viia teadusuuringuid meditsiini- ja farmaatsiavaldkonnas, et toota ravimeid ja vaktsiine, mis on mõistliku hinnaga kättesaadavad kõikidele üht või teist haigust põdevatele inimestele.
<D>
komisjoni president. - Töökond sai loodud majanduse juhtimiseks ja kui ma väljendasin oma üldist rahulolu senise tööga, viitasin ma just sellele.
Majanduskasvust on saanud nüüd mõistagi eraldi teema.
Kasv on Euroopa Liidu majanduse jaoks kõige olulisem küsimus.
Ilma kasvuta ei saa me pakkuda oma kodanikele seda, mida nad meilt ootavad.
Me ei suuda säilitada oma sotsiaalset turumajandust.
Meie kodanikud ei saa rakendada kõiki oma võimeid.
ELi 2020. aasta strateegia eesmärk ongi just kasv, kasv ja veel kord kasv.
Mitte igasugune kasv, vaid arukas, jätkusuutlik ja kaasav majanduskasv.
Muidugi leiame, et kasvu jaoks on vaja usaldust ja kui Euroopa finantsturgude usaldusväärsus ei taastu, ei ole meil võimalik saavutada nii suurt kasvu ega ennistada kriisieelset kasvupotentsiaali.
Seepärast on eelarve konsolideerimine ja reformid nii olulised ning neis ei tuleks näha mitte lõppeesmärki, vaid vahendit, millega saavutada suurem kasv, mis aitab parandada Euroopa kasvupotentsiaali.
<D>
kirjalikult. - (FI) Austatud juhataja, ma pean lugu nõukogu eesistuja Nicholas Sarkozy selgest soovist vastu võtta auahne suhtumine ELi energia- ja kliimapaketi suhtes ja jõuda konventsioonini sellega seoses Prantsusmaa eesistumise jooksul.
Ma loodan, et see ütleb eelkõige, et kliimamuutuse probleem on viimaks poliitika keskmes.
Tahaksin siiski meelde tuletada nõukogu eesistujale selle ülesande tõsidust - heitkogustega kauplemine on väga oluline turuvahend ja mõjutab nii paljusid inimesi, et me ei saa lubada taotleda poliitilist ajakava, mis toimub keskkonna ja säästva arengu kulul.
Vastasel korral võib Prantsusmaa jääda lolli olukorda, mille üle ta ei oleks uhke.
Eelmisel kuul korraldasin seminari, kus keskkonnaorganisatsioonid, uurimisasutused ja asutused, mis on mõjutatud heitkogustega kauplemisest, said väljendada oma seisukohti selle majanduslike mõjude kohta.
Sõnum, mille ma sain, oli selge: komisjoni ettepaneku tulemuseks on palju kõrgemad kulud ilma võrreldava kasuta keskkonnale.
Ma osutan murettekitavale McKinsey analüüsile selles küsimuses.
Heitkogustega kauplemist tuleb täiustada.
Olukord on tõsine.
Me ei saa kasutada hästi toiminud Euroopa tööstust jälle nagu katsejänest, kuna süsteem tegutses räpakal moel.
On parem läbi kukkuda teostamisel kui teostada läbikukkumist.
Ma usun, et aja jooksul saavutame hea tulemuse, aga vaja on mõningaid olulisi sätteid.
Süsinikdioksiidi heitkoguseid ei saa vältida vagade lootuste ja lubadustega, kui neid ei sätestata direktiivis.
Me peame kohustuste vähendamise juures kindlaks, aga protseduur on avatud diskussioonidele.
Parlamendis tekkis komisjoni kaalutud alternatiivide suhtes elav vastuseis.
Ma palun, et te tutvuksite sellega, eesistuja.
<D>
autor. - Härra juhataja, mul on hea meel täna sõna võtta, sest nüüd oleme olukorras, kus toiduainetega kindlustatus on muutunud tõeliselt oluliseks küsimuseks.
25 aastat oleme olnud olukorras, kus Euroopas oli küllaldaselt toitu.
Me võtsime põllumajanduse valdkonnas, ühise põllumajanduspoliitika raames vastu otsuseid tootmist piirata, et säilitada hindasid, vähendada eksporditoetuste kasutamist ja eksportida tooteid maailma turgudele.
Nüüd oleme täiesti erinevas olukorras: teravilja hinnad on sel aastal kolmekordistunud; loomakasvatussektoris valitseb väga suur probleem, sest sööda hinnad on ligikaudu 50% või 60% võrra tõusnud ja meid teeb see äärmiselt murelikuks.
Härra Daul, härra Goepel ja mina oleme esitanud käesoleva suuliselt vastatava küsimuse ja meil on hea meel, et volinik Fischer Boel on täna siin - sest meile tundub, et peame praegu otsima igat võimalust, kuidas saada Euroopa Liitu lisasööta.
Me peame seisma silmitsi tegelikkusega, et mõnda sööta, mis on toodetud geneetiliselt muundatud maisi ja soja baasil, ei saa Euroopa Liitu tuua, sest need ei ole lubatud.
Arvan, et me peame seda küsimust käsitlema ja looma süsteemi, mille abil saame neile toodetele loa anda.
Tingimusel, et need tooted on ohutud, tuleks neid sisse lubada, et nendega oleks võimalik toita kanu, eriti sigu, samuti veiseid, nii liha- kui ka piimaveiseid, sest me peame hoidma oma tootmise väga konkurentsivõimelisena.
Samuti peame käsitlema kaupluste kettidega seotud olukorda, sest - ärgem unustagem - meile ei ole mureküsimuseks üksnes hind, mida põllumajandustootja oma toodete eest saab, vaid meid huvitab ka see, kui palju tarbija peab maksma.
Pole kahtlust, et me võime näha näiteks seda, kuidas leivapätsi toorainest on vaid 10% nisu ja ometi on leiva hind tohutult tõusnud, sest kaupluste ketid väidavad, et nad peavad nisu eest nii palju rohkem maksma.
Seega peame kaupluste kettidele survet avaldama, olemaks kindlad, et tarbija maksab õiglast hinda.
On tore, et see seab Euroopa põllumajanduse uues olukorras väga tugevale positsioonile, sest meil on vaja toiduainete tootmist, põllumajandustootjaid ja maapiirkondi ja kõik need toimivad väga hästi.
Kuid, nagu ma ütlesin, me peame nüüd saavutama õige tasakaalu teravilja- ja loomakasvatussektori vahel ja seetõttu esitasime käesoleva küsimuse.
Meil oleks hea meel kuulda, mida volinik Fischer Boel vastab.
<D>
Härra juhataja, vaatamata asjaolule, et liikmesriikide õigussüsteemid näevad ette karistused laste seksuaalse ekspluateerimise ning lapsporno eest, on siiski vaja suurendada meie laste kaitstuse taset.
Tuleks rõhutada, et lastel, kes kasutavad uudseid tehnoloogiaid ja eelkõige Internetti, on risk sattuda kontakti potentsiaalsete seksuaalkurjategijatega.
Seoses olemasoleva ohuga tuleks kutsuda liikmesriike üles tõkestama juurdepääsu lapspornot sisaldavatele veebisaitidele.
See peaks olema õiguslikult siduv kohustus.
Äärmiselt vajalik on korraldada ka lastevanematele ja teismelistele üleeuroopaline teadlikkuse suurendamise kampaania Internetis leviva lapsporno ohtudest.
Tähtis küsimus on ka selle põlastusväärse äri ohvrite ja nende perede toetamine.
Tihti jäetakse nad ilma abita.
Meie kohustus on tagada oma lastele parim võimalik kaitse.
<D>
Selleks, et saavutada kokkulepe Euroopa Liidu ja Lähis-Ida vahel, peaksid praegu jätkuvalt prioriteetideks olema püüe taastada stabiilsust ja abi rahuprogrammi elluviimisel Gaza sektoris.
Samuti peaks Euroopa Liit tegema kõik enda võimuses oleva selleks, et teha lõpp tülile, milles süütud kodanikud oma elu kaotavad.
Lisaks peaks jõupingutused keskenduma inimeste abistamisele, tagades, et neil oleks esmane eluks vajalik.
Gaza sektori elanikkonnal on vaid kuuskümmend protsenti nende igapäevasest toiduvajadusest, mis tähendab, et haigused ja rasked tingimused ohustavad neid veelgi enam.
Joogivee puudus pole väiksem oht kui toidupuudus.
Arvan, et ma ei pea mainima tervishoiuteenuste puudumist või seda, et hävinud on koolid ja avalikud asutused, mis häirib oluliselt korra jaluleseadmist ning tavapärasesse ellu naasmist.
Peaksime meeles pidama, et alles siis, kui paljud igapäevaelu põhiprobleemid on lahendatud, saame keskenduda majanduse arengule Lähis-Idas ning tihedale kaubanduskoostööle selle piirkonnaga.
Euroopa Liidul on võimalus aidata araabiamaailmal ja kõiki Lähis-Ida riikidel saada piirkonnaks, kus valitseb heaolu, mis omakorda loob raamistiku tihedamaks koostööks Lähis-Ida ja ELi vahel.
<D>
kirjalikult. - (RO) Toetus ettepanekule võtta vastu Euroopa Parlamendi resolutsioon ELi tasandi poliitikameetmete kohta seoses elundidoonorluse ja elundite siirdamisega.
Ma palun, et Euroopa Komisjon kavandaks kõikehõlmavama direktiivi, milles kehtestataks kvaliteedi- ja ohutuskriteeriumid elundite loovutamisele ja transpordile Euroopa Liidus.
Kõnealuses direktiivis sätestataks ka meetmed võimaliku kuritarvitamise ennetamiseks.
Uus õigusakt peaks täiendama ja tugevdama liikmesriikide jõupingutusi praeguse olukorra parandamiseks, kehtestades käitumisnormid Euroopa tasandil, võttes arvesse edusamme meditsiinis.
Ma nõuan kindlalt et liikmesriigid, sealhulgas liikmesriik, kust ma ise pärit olen - Rumeenia - oleksid kaasatud kodanike harimisse elundidoonorluse eeliste tutvustamise ja sellise tõsiasja tunnustamise kaudu, et elundidoonorlus ja elundite siirdamine tähendab elude päästmist.
Toetan ka Euroopa Parlamendi kaasatust avalike arutelude korraldamisse koos asjaomaste Euroopa valitsusväliste organisatsioonidega, et teha kindlaks parimad lahendused seoses nii teavituskampaaniate kui ka liikmesriikide kogemuse ja heade tavadega.
Sellistel puhkudel on oluline reageerimiskiirus.
Meditsiinisüsteemi on vaja riigisisesel tasandil paremini korraldada ja muuta parameedikud tundlikuks selliste hädaolukordade suhtes.
<D>
(DE) Härra juhataja, härra Nassauer, enesemääramisõigus on inimõigus ning see hõlmab ka soolist enesemääramist.
Sellisel määral oli see päevakajaline juba 2008. aastal ja see, mis öeldi, on eriti sobimatu.
Loen muudatusettepaneku 2 valjusti ette.
Ühest küljest on see tõsiasja parandamiseks ja teisest küljest mõnevõrra tasakaalustatuma sõnastuse leidmiseks:
"Rõhutab seksuaal- ja reproduktiivtervise õiguste edendamise tähtsust kui eeltingimust edukaks võitluseks HIV/AIDSi vastu, mis põhjustab tohutuid kadusid inimeludes ja majandusarengus, kahjustades eelkõige maailma kõige vaesemaid piirkondi; on mures paavst Benedictus XVI avalduste pärast, mis tekitavad mulje, et kondoomi kasutamine võiks põhjustada isegi suuremat nakatumisohtu; on arvamusel, et need avaldused HIV/AIDSi vastast võitlust rängalt takistavad;”.
Ülejäänud osa muudatusettepanekust jääb samaks.
(Aplaus vasakult)
<D>
Proua juhataja, kaks aastat tööd - minu õnnitlused teile kõigile selle raske töö eest.
See telekommunikatsioonipakett teeb Lissaboni strateegiasse suure panuse, sest see sektor moodustab 4% sisemajanduse kogutoodangust ja 25% sisemajanduse kogutoodangu kasvust.
See on üks Euroopa majandusliku võimu põhisektoreid.
Telekommunikatsioonipakett annab suure panuse teadmistepõhisesse majandusse, mitte ainult sektori enda kaudu, vaid ka kasutajate jaoks võimaluste suurendamise kaudu, olgu need siis ettevõtted, eriti väike- ja keskmise suurusega, või üksikisikud.
Kõik saavad sellest kasu.
Telekommunikatsioonipakett aitab oma võrgustiku arendamisega kaasa ka Euroopa majanduse elavdamise kavale.
Telekommunikatsioonipakett aitab kõvasti kaasa tarbijate õiguste ja võimaluste suurendamisele, sest järjest rohkem tarbijaid saavad seda kasutada.
Telekommunikatsioonipakett aitab palju kaasa ka demokraatia arendamisele.
See võimaldab kõigile eurooplastele juurdepääsu ning annab ka uued vahendid meie õiguste ja kohustuste rakendamiseks, aga on ka regulatiivasutuse poolt loodud tasakaaluks: tasakaaluks Euroopale telekommunikatsioonisektoris tõelise siseturu loomise vahendi andmise ja olemasolevate eriteadmiste riiklikul regulatiivsel tasandil kasutamise vahel.
Õnnitlen raportööre ja komisjoni.
Järgmise viie aasta jooksul teeme esimese sammu, millele siis järgnevad teised.
<D>
Härra president, kasutan oma sõnavõttu, et teha ettepanek reformida viisi, mil me tegeleme iga-aastaste programmidega.
Siiani ei ole riiklike parlamentide ja Euroopa Parlamendi valitud liikmetel olnud mingit sõnaõigust.
Iga-aastase programmi algatavad ja võtavad vastu komisjoni mittevalitud liikmed.
Liikmesriigid koordineerivad oma prioriteete muutuvate eesistujate tööprogrammide põhjal.
Me arutleme mõlema üle, aga me ei muuda midagi.
Me ei esinda oma valijaid selles väga tähtsas eesmärke seadvas tegevuses.
Selle asemel peaksime järgmiseks aastaks nõudma ühtset tööprogrammi kõigile institutsioonidele.
Komisjon võiks koostada üksikasjaliku ettepaneku, mille lisadesse kuuluksid kõik õigusakti ettepanekud, mida nad kavatsevad esitada, kaasa arvatud nende õiguslik alus.
Seejärel peaksid liikmesriikide parlamendid sellega tegelema oma sektorikomisjonides esimesel lugemisel, siis oma Euroopa asjade komisjonides ja lõpuks täiskogudes.
Liikmesriikide parlamendid peaksid kohtuma COSACis ja tööprogrammi ametlikult vastu võtma.
Parlament peaks korraldama omaenda lugemised ning seejärel valitsetaks Euroopa Liitu alt üles, mitte ülevalt alla suunal.
Seda juhiksid meie rahvaste valitud esindajad, mitte riigiteenistujad ja lobitöö tegijad suletud uste taga.
Programmi vastuvõtmisel saaksid liikmesriikide parlamendid siis algatada konkreetsete "subsidiaarsuse ja proportsionaalsuse" ettepanekute lugemise ja otsustada õigusliku aluse üle.
Seejärel võtaksid asjaajamise üle Euroopa institutsioonid ning kõik õigusaktid oleks võimalik vastu võtta - nii nõukogus, liikmesriikide 75%-lise toetusega kui Euroopa Parlamendis tavapärase häälteenamusega.
Siis oleks Euroopa demokraatia - Machiavelli ja Mussolini ideede segu asemel, millele me täna toetume.
<D>
Härra president, ümbernimetatud ELi põhiseaduse ratifitseerimine seab ohtu Euroopa projekti demokraatliku õiguspärasuse.
Prantsusmaa ja Hollandi kodanikud olid põhiseaduse vastu, kuid nüüd on see tulnud tagasi uue nime all ja muutustega, mida Angela Merkel on kutsunud "kosmeetilisteks parandusteks”.
Institutsioonid ja liikmesriigid, sealhulgas Ühendkuningriigi leiboristlik valitsus, on võtnud ebaausa seisukoha, nagu õigustaksid need kosmeetilised parandused nende poolt antud referendumi läbiviimise lubaduse murdmist.
Need seda aga ei õigusta ning teeselda vastupidist on inimeste usalduse jäme rikkumine.
Suurbritannias on üks valijarühm, kes on äsja iseseisvalt läbi viinud postiküsitluse Westminsteri maakonnas asuvas 10 valimisringkonnas.
Vastajaid oli üle 150 000: 88% neist soovis referendumit; 89% oli EÜ asutamislepingu vastu.
Kuues valimisringkonnas oli referendumi poolt hääletajate arv suurem kui seda oli praeguse parlamendiliikme poolt hääletajaid.
Rahvas on oma arvamust väljendanud.
Ilma nende nõusolekuta ei ole EÜ asutamisleping õiguspärane.
Euroopa Ülemkogu peab meid kuulama.
Me peame läbi viima rahvahääletuse.
<D>
(FR) Härra juhataja, volinik, daamid ja härrad, ma sooviksin kõigepealt tänada väliskomisjoni esimeest selle eest, et ta nõustus artiklis 91 sätestatud menetlusega ja pani käesoleva erakorralise resolutsiooni eelmisel esmaspäeval toimunud istungi päevakorda, sest meie viimasel täiskogu istungil siin Strasbourgis oli meil juba päevakorras erakorraline resolutsioon selles Sri Lankat puudutavas küsimuses.
Ma sooviksin tänada ka Euroopa Parlamenti nõusoleku eest pidada see arutelu täna õhtul; tänan ka teid, volinik, et arutelust osa võtate, sest ma tean, et praegune aeg on teile raske.
Me tahtsime seda resolutsiooni seetõttu, et peame edastama jõulise poliitilise sõnumi Sri Lanka valitsusele ja tamilite esindajatele, sest olukord halveneb iga päevaga.
Me oleme saanud teavet otsestest allikatest, s.t tamili perekondadelt ja inimestelt, kes on Euroopas ja kes saadavad meile kogu aeg teateid ja kirjeldusi sellest, mis nendega toimub ja mis juhtub nende perekondadega, kes on Tamili Tiigrite ja Sri Lanka armee konfliktis lõksu jäänud.
Need inimesed elavad tõesti läbi kohutavaid kannatusi.
Me ei tea, kui paljud sellises olukorras on, kuid meie hinnangute kohaselt vajab evakueerimist 150 000 kuni 200 000 inimest.
Mida aga tähendab evakueerimine?
Valitsusvälised organisatsioonid paluvad meil need inimesed meritsi evakueerida, kuid pean jälle küsima: kuhu evakueerima?
Kuhu need inimesed lähevad?
Täna pärastlõunal kohtusin väikese tüdrukuga, kes sündis Sri Lanka põgenikelaagris ja kes on nüüd Euroopas.
Kui need inimesed peavad jätma oma kodumaa, et minna elama põgenikelaagrisse, siis ka see ei ole lahendus.
Seetõttu palume käesolevas resolutsioonis reaalset relvarahu.
Loomulikult tuleb Euroopa Rahvapartei (Kristlike Demokraatide) ja Euroopa Demokraatide fraktsiooniga arutelu kohese või ajutise relvarahu üle.
Selleks, et tsiviilisikuid saaks ohu käest ära tuua, palume tõesti võimudelt kohest relvarahu, sest me teame, et inimesi on surma saanud.
Kuulsime seda täna taas.
Me palume resolutsioonis loomulikult seda, et Sri Lanka valitsus teeks koostööd valitsusväliste organisatsioonidega ja riikidega, kes on valmis aitama seda konflikti lahendada.
Samuti küsime, kas Euroopa Liit saaks aidata riiki hädavajaliku toidu ja ravimitega varustada.
Lõpetuseks lubage mul öelda oma fraktsiooni nimel - sest esitasime selle erakorralise resolutsiooni esmaspäeval väliskomisjonis just Roheliste / Euroopa Vabaliidu fraktsiooni algatusel -, et me palume mõningatel kolleegidel, kellel on selles riigis teistsugused huvid, sellesse küsimusse väga tõsiselt suhtuda.
Tuletaksin teile meelde, et juba kaua on teatud fraktsioonid palunud võimalust arutada Sri Lanka olukorda ja et teatud riikide sisepõhjustel ei ole meil olnud võimalik rääkida tamilitest ja nende olukorrast, mis on alates 1980. aastatest halvenenud.
Et teie, volinik, olete samuti siin, võiksime ehk endile veel ühe küsimuse esitada.
Euroopa Liidul näib olevat võime aidata konfliktide lahendamisele kaasa.
Võib-olla on saabunud aeg kaaluda võimalust luua Euroopa Liidus konfliktide lahendamise üksus.
Me näeme Kaukaasias ja kõikjal mujal maailmas, et Euroopa Liidu ettepanekuid võetakse tõsiselt.
Konflikti lahendamisel ei tohi me nüüd enam olla pelgalt toetaja, vaid peame reaalselt ja aktiivselt kaasa aitama.
Kui me suudame täna teha algust sellega, et loome aluse konflikti lahendamiseks Euroopa Liidu tugeva kohalolekuga ja jõulise sõnumiga võimudele, usun, et oleme sellega ka suurendanud oma tähtsust poliitilise liiduna.
<D>
eesistuja. - (SL) Ma saan aru, et selle debati osalised toetavad enamuses toimimiskava muutmist õiguslikult siduvaks võimalikult ruttu.
Ma soovin lisada, et eesistujariik jagab seda seisukohta ning, härra Pflüger, ma loodan, et meil on sellel aastal rohkem õnne ja meil õnnestub see eesmärk saavutada või vähemalt, nagu ma oma sissejuhatuses ütlesin, saavutada arvestatavat progressi selle suunas.
Ma soovin teid tänada toetuse eest nõukogu püüdlustele ühise seisukoha saavutamiseks ning te võite kindlad olla, et eesistujariik Sloveenia suurendab oma pingutusi selle eesmärgi saavutamise nimel.
Ma soovin tänada proua Gomest, kes tõi välja uute osaliste, eriti Euroopa Liidu väliste osaliste, kaasamise püüdluse toimimiskava rakendamisse.
Eelmised eesistujad näiteks 2007. aastal kaasasid sellesse tegevusse just eriti Lääne-Balkani riike.
Samuti on olemas teiste riikidega, näiteks Türgi, Ukraina, Põhja-Aafrika riikide ja mõningate Ida-Euroopa riikidega, seotud tegevused.
Lõpetuseks soovin ma väljendada oma lootust, et järgmise debati ajal Euroopa Parlamendis antud teemal ei arutleta mitte ainult toimimiskava vaid ka ühise seisukoha üle.
<D>
Tänan, hr juhataja.
Tahaksin alustuseks õnnitleda raportöör hr Hammersteini koostatud raporti ja selle kallal tehtud töö eest.
Viimane Eurobaromeetri arvamusküsimustik ELi tasandil näitab, et Euroopa Parlament on Euroopa kodanike poolt kõige usaldatum asutus.
Tegelikult usaldab Euroopa Parlamenti 52 % eurooplastest, mis on rohkem nende protsendist, kes usaldavad Euroopa Komisjoni (47 %), rohkem nendest, kes usaldavad oma riiklikku parlamenti (usaldab vaid 34 %), ning samuti rohkem nendest, kes usaldavad oma riiklikku valitsust (usaldab ainult 32 % ELi kodanikest).
Arvan, et peaksime seda usaldust Euroopa Parlamenti suurendama.
Fakt on see, et Euroopa Parlament on Euroopa kodanike poolt kõige usaldatum asutus.
Ma arvan, et see tuleneb asjaolust, et selle parlamendi liikmed on rahvas otse valinud; samuti tuleneb see asjaolust, et asutamisleping tunnustab kodaniku õigust esitada kaebus, esitada petitsioon sellele parlamendile kaalumiseks.
Seda tööd teostab tegelikult petitsioonikomisjon, mis on seega väga oluline komisjon, sest see annab inimestele hääle ja on seetõttu 20 komisjoni seas siin parlamendis see komisjon, mis on rahvale lähedal.
Mida saame olukorra parandamiseks ette võtta?
Arvan, et peaksime suurendama teadlikkust selle komisjoni kohta ja parandama kodanike võimalust petitsiooni esitada.
Siinkohal ei ole ma raportööriga nõus, et teadlikkust on piisavalt; minu meelest on 1500 petitsiooni liiga vähe, kui arvestada, et esindame poole miljardi inimesega mandrit.
Lisaks peame suurendama teadlikkust ja kodanike võimalust esitada kaebusi, petitsioone.
Vajame lihtsustamist, et kodanikel oleks lihtsam kaebust esitada.
Seetõttu nõuame raportis, et Euroopa Parlamendi peasekretariaat peaks läbirääkimisi Euroopa Komisjoniga petitsiooni esitamise lihtsustamiseks.
Samuti tahame rohkem tõhusust, sest tunneme, et kaebuste kaalumisel esineb liiga palju viivitust.
Näiteks läheb meil kolm kuud aega inimeste petitsioonide või kaebuste registreerimiseks; see viivitus on vastuvõetamatu.
Viimaks tahame tõhusamat abi.
Tahame rohkem koostööd enne kohtumenetluse algust ning tahame, et ka riiklikud esindajad oleksid kohal, kui meie kodanike kaebusi kuulatakse.
Tänan teid väga.
<D>
(Pärast Rebecca Harmsi sõnavõttu, vt p 4.1.)
Jah, volinik Harms.
Seoses teie poolt äsja mainitud juhtumiga pean teavitama täiskogu, et president Jerzy Buzek on teinud avalduse, mille ma teile ette loen.
Olen oma suureks kurvastuseks teada saanud täna Groznõis röövitud Natalja Estemirova traagilisest surmast.
Avaldan Euroopa Parlamendi nimel kaastunnet lahkunu perekonnale ja sõpradele.
Natalja Estemirova oli inimõiguste aktivist ja juhtiv uurija Tšetšeenias õiguskaitsekeskuses Memorial.
2005. aastal andis Euroopa Parlamendi Rahvapartei talle Robert Schumani medali.
Meie Euroopa Parlamendis oleme hinnanud tema tööd inimõiguste valdkonnas, demokraatliku vastutuse edendamisel ning õigusriigi põhimõtete rakendamisel.
Me kutsume tungivalt Vene Föderatsiooni võime üles alustama täielikku juurdlust tema surma asjaolude väljaselgitamiseks ning tegema kõik nendest oleneva, et tuua selle traagilise surma põhjustajad kohtu ette.
Euroopa Parlament on demokraatia, õigusriigi põhimõtete rakendamise ja inimõiguste kaitsmise esirinnas.
Seega on meie kohustus toetada neid ja olla solidaarne nendega, kes kõikjal maailmas võitlevad samade väärtuste eest, nagu Natalja Estemirova seda tegi.
(Aplaus)
Volinik Harms, presidentuur nõustub teie ettepanekuga pidada Natalja Estemirova mälestuseks minutiline leinaseisak.
(Täiskogu pidas minutilise leinaseisaku)
<D>
(HU) Kultuuride ja rahvaste vahel on tõeline dialoog, kui nad kõik saavad vabalt kasutada oma emakeelt ning individuaalseid ja kollektiivseid õigusi.
Täna ja homme väljendab Euroopa Parlament solidaarsust Tiibeti rahvaga.
Enam kui 500 inimest on ühinenud vaikiva meeleavaldusega tiibetlaste vabaduse nimel kasutada oma emakeelt, järgida oma usku ja nautida tõelist autonoomiat.
ELis on põliseid rahvusvähemusi, kes ei saa õppida oma emakeeles ega seda keelt vabalt kasutada ja kellel puudub kultuuri- või territoriaalne autonoomia.
Veelgi enam, mõned riigid on taas kasutusele võtnud Teist maailmasõda meenutava kollektiivse süü mõiste ning mõned tahavad endiselt põliste rahvusvähemuste õiguste tagamisel aluseks võtta 1940. aastate kommunistlikud seadused.
ELi tegevus Hiina territooriumil elavate vähemuste nimel saab olla mõjus, kui...
(Juhataja katkestas kõneleja.)
<D>
(PT) Proua juhataja, volinik, daamid ja härrad, 1848. aastal kuulutas Karl Marx välja 19. sajandi sotsialismi ja see osutus katastroofiks.
1917. aastal kuulutas Lenin Vene revolutsiooniga välja 20. sajandi sotsialismi ja see osutus katastroofiks.
Mitmed käesoleva täiskogu liikmed on seda katastroofi kogenud ning on tulnud, et ühineda meiega vabaduses.
President Chávezi poolt Venezuelas väljakuulutatud 21. sajandi sotsialismi probleem seisneb selles, et käesolev sajand on alles algusjärgus ja me ei tea, mis saab edasi.
Me võime siiski ette kujutada, et sarnaselt 19. ja 20. sajandile osutub seegi katastroofiks.
Tegelikult on selle tulemus vägivald.
Meid ei pane muretsema valimised, vaid ametiasutuste sooritatud jõhker vägivald Venezuelas protesteerivate tudengite vastu, kuna neil ei ole õigust meelt avaldada.
Viimastel päevadel on mõned neist tudengitest Caracase ja teiste linnade tänavatel surnud.
See kujutab endast ohtu sõnavabadusele, mis mõjutab kogu Ladina-Ameerika ja eriti Venezuela sõltumatuid ja vabu ajakirjanikke, ning viis Radio Caracas Televisióni sulgemiseni.
See on suund, mis meid mõjutab ja muretsema paneb ning meil on selleks õigus, kuna president Chávezi kavandatavas põhiseaduse reformis on asendatud sõnad "detsentraliseerimine”, "eraalgatus”, "konkurentsivabadus” ja "sotsiaalne õiglus” sõnadega "sotsialism”, "sotsialistlik”, "sotsialistliku riigi loomine”, "keskpanga sõltumatuse kaotamine” ja "rahva võim”.
Kogu maailmas on teada, et kui keegi kasutab väljendit "rahva võim”, võetakse võim rahvalt ära ja demokraatia hävitatakse.
See on juhtunud kõikjal, kus on kasutatud väljendit "rahva võim”.
Peaksime tähelepanu pöörama "Bolivari relvajõududele” ja "kommuunidele”, mis on näidanud viimaste kuude ja aastate jooksul Caracase tänavatel ebakindlust ja vägivalda ning kujutavad endast ohtu ka piirkondlikule stabiilsusele, juhul kui peaks jätkuma see, mis juhtus hiljuti Venezuela ja Colombia vahelistes suhetes.
Seetõttu on oluline, et me jälgiksime hoolega Venezuela sündmusi solidaarselt demokraatlike parteide ja kodanikuühiskonnaga, kes võitlevad piirkondliku stabiilsuse eest ja kaitsevad kindlalt demokraatiat, kuid säilitades samal ajal ka sidususe Euroopa Liidu diplomaatias.
<D>
(PL) Kui me arutame Venemaa ja Gruusia vahelist konflikti, kipume Osseetias juhtunu kõrval vaatama mööda sellest, mis toimus Abhaasias.
Abhaasias leidis aset midagi väga olulist.
Venelastel on teatud põhjus väita, et nende tegevus, mis oli küll ebaproportsionaalne, oli reaktsioon püüdlusele lahendada Osseetia probleem sõjaliste meetmete abil.
Mis puutub aga Abhaasiasse, siis seal toimunu on hoopis erinev.
Venemaa vägede massiline sissetung, sõjalaevastiku ilmumine Gruusia rannikule ja Gruusia võimude kontrolli all olnud territooriumi vallutamine näitavad, et Venemaa valmistus kasutama oma sõjajõude ennetava tegevuse ettekäändel.
Selline käitumine tuleb liigitada tegevuseks, mis lähtub vaid ühe poole arusaamast välispoliitilistest vahenditest.
Oma avalduses naasis president Medvedev ühtse, Vancouverist Vladivostokini ulatuva julgeolekupiirkonna idee juurde.
Küsin teie käest, lugupeetud daamid ja härrad, kuidas me saame loota ühistegevusele selles ühtses julgeolekupiirkonnas, kui Venemaa ise käitub ohuallikana?
Mis puutub teistesse küsimustesse, mida president Medvedev sooviks võimalikku leppesse lisada, siis tuletan meelde, et need juba sisalduvad praegu kehtivas lepingus.
See leping võeti vastu 1990. aastal ja see on uue Euroopa Pariisi harta.
Loomulikult ei pruugi tegelik küsimus praegu olla mitte dialoogis, vaid vetoõiguses erinevate NATO võimalike sammude suhtes.
(Aplaus)
<D>
(NL) Proua juhataja, mul on hea meel, et nõukogu ja komisjon teevad avalduse selle kohta, milline on praeguste demograafiliste arengusuundade majanduslik ja sotsiaalne mõju.
Paljudel poliitikutel on olnud halb komme mõelda lühiajalises perspektiivis ja jätta unarusse pikaajaline poliitika.
Meie demograafiline probleem on pikas plaanis eluline probleem, mis nõuab ka pikaajalisi lahendusi.
Keskmine laste arv ühe naise kohta on Euroopa Liidus 1,5, mis on liiga väike selleks, et praeguseid põlvkondi asendada.
Selles probleem peitubki.
Üks võimalus on kasutada lühiajaliselt lihtsat lahendust ja soodustada veelgi suuremat sisserännet kolmandatest riikidest.
Kuigi see võib teoreetiliselt tunduda hea mõttena, annab igapäevane reaalsus meie suurlinnades tunnistust viimase 30 aasta jooksul rakendatud leebe sisserändepoliitika täielikust läbikukkumisest.
Euroopas on 20 miljonit töötut, kuid komisjon soovib sellegipoolest importida veelgi sisserändajaid.
Kas ma tohiksin teile meenutada, et väljastpoolt Euroopat pärinevate sisserändajate seas on töötuse protsent oluliselt suurem kui liikmesriikide põliselanike seas?
Ajapuuduse tõttu ei saa ma peatuda teistel sotsiaalsetel probleemidel, sealhulgas ühiskonna sotsiaalsel lõhenemisel, mis on tingitud ulatuslikust sisserändest.
Me vajame liikmesriikides poliitikat, mis toetab Euroopa noorte perede soovi saada lapsi.
Liikmesriikides on vaja maksumeetmeid, et muuta laste saamine atraktiivsemaks.
On vaja rohkem ja paremaid lastehoiuasutusi.
Me peaksime julgema mõelda ka palga kehtestamisele koduste lapsevanemate jaoks, kes otsustavad pühendada enamiku oma ajast laste kasvatamisele.
<D>
komisjoni liige. - Austatud juhataja!
Tänan teid väga selle arutelu eest!
Tunnen, et parlament toetab tugevalt komisjoni ettepanekut anda viisavabadus Bosnia ja Albaania kodanikele ning minu arvates on see väga hea.
Loodetavasti hääletab homme täiskogu suur enamus ettepaneku poolt, mis saadab nende kahe riigi kodanikele märguande, et Euroopa Parlamendi valitud liikmed toetavad tugevalt nende soovi saada Euroopa Liidus vabalt reisida.
Võin teile veel kord kinnitada, et kriteeriumid on täidetud.
Oleme seda väga hoolikalt jälginud.
Loomulikult kavatseme neid veel edasi jälgida ja nende riikidega edaspidi kontaktis olla, aga kriteeriumid on igal juhul täidetud.
Kõiki riike tuleb võrdselt kohelda.
Kriteeriumid on selged ja väga läbipaistvad.
Kogu protsess on olnud nii läbipaistev kui võimalik.
Enne lõpetamist ütleksin veel paar sõna Kosovo kohta.
Me ei ole Kosovot unustanud ja loomulikult on Kosovo meie jaoks väga tähtis partner.
Riik on teinud palju edusamme, kuid usaldusväärsuse tagamise nimel peab komisjon kõiki kriteeriume ning tingimusi kontrollima, kui tahame, et see protsess oleks usaldusväärne ja õigusjärgne.
Kosovo ei ole valmis.
Me teeme nendega koostööd.
Tean, et valitsus teeb omalt poolt tõsist tööd sunniviisiliselt tagasisaadetud inimeste tagasivõtmise ja reintegreerimise valdkonnas.
See töö peab veelgi tõsisem olema.
Kui need tingimused on täidetud, oleme loomulikult valmis astuma nendega palju ametlikumasse viisadialoogi.
Vahepeal saame aga ainult julgustada liikmesriike kasutama Kosovo kodanike esitatud viisataotluste läbivaatamisel kõiki vahendeid, mis muudetud viisaeeskiri nende käsutusse annab.
Tänan raportööri selle väga tulemusrikka ja julgustava arutelu eest ning jään ootama väga head tulemust homsel täiskogu hääletusel!
<D>
(NL) Austatud juhataja! 2009. aastal valisid Euroopa kodanikud mind Euroopa Parlamenti.
Mind ei valitud institutsioonide parlamenti ega ka liikmesriigi parlamenti.
Ütlen seda seepärast, et Euroopa kodanikel on Schengeni kohta palju küsimusi.
Sellel ei ole midagi pistmist populismi ega ka hirmuga.
Tegemist on küsimustega, mis muudavad Euroopa kodanikke murelikuks: kuidas me Schengeniga toime tuleme?
Selle teema kohta esitatakse praegu väga palju küsimusi ning seetõttu juhin sellele teie tähelepanu.
Loomulikult, kui komisjoni president ütleb, et peame kaitsma inimeste vaba liikumise põhimõtet, siis ma toetan seda.
Ei ole võimalik lubada 25 000 tuneeslasel 502 miljonit eurooplast pantvangi võtta, sest need küsimused ei kao kuhugi ning avalikkuse toetus Schengenile satub Euroopas ohtu.
Seetõttu nõustun samuti ajutiste piirikontrollidega, nagu minu kaasparlamendiliige Salvatore Iacolino soovitas.
Olen väga hästi teadlik, et me ei suuda koormuse jagamist esimese korraga käima panna.
Lõpetuseks, austatud juhataja, on mul veel üks küsimus: milline seis on Euroopa Varjupaigaküsimuste Tugiameti rajamisega Maltale?
Olen kuulnud, et endiselt on võimalik, et see projekt käivitub.
Võib-olla saaks volinik veel kord selgitada, millal tugiamet reaalselt tööle hakkab.
<D>
Härra juhataja, olen väga uhke selle üle, et sain osaleda konventsiooni kampaania käikulaskmisel 2001. aastal Sadler's Wellsis.
Olen väga uhke, et parlamendiliikmed on mänginud juhtivat rolli konventsiooni loomise toetamisel.
Olen väga uhke, et viibisin inimõiguste allkomisjoniga Genfis kohtumisel inimõiguste komisjoni ja nõukoguga konventsiooni kokkuleppimise huvigrupis.
Olen väga uhke, et Euroopa komisjon ja Euroopa Ühendused on esmakordselt liitunud inimõiguste instrumentiga.
Olen väga uhke, et see on Ühinenud Rahvaste Organisatsiooni ajaloos kõige kiiremini kokku lepitud konventsioon, kuid üle kõige olen ma väga uhke selle üle, et puuetega inimesed ja nende organisatsioonid on selle arutamisel ja kokkuleppimisel nii suurt rolli mänginud.
Meie toetus kinnitamisele sel nädalal peaks tooma välja kolm punkti.
Esiteks - saades kaheksandaks kinnitajaks, ütleb Euroopa Liit liikmesriikidele, et ka nemad peaksid konventsiooni ning selle fakultatiivprotokolli kinnitama ja kohaldama.
Teiseks - härra volinik, meie koos Euroopa Komisjoniga kõigi selle pädevuste ulatuses peaksime kontrollima, kas olemasolevad poliitikad ja korrad vastavad konventsioonile ning siis vastavalt tegutsema.
(Juhataja katkestas sõnavõtu)
<D>
Järgmine punkt käsitleb presidendi avaldust olukorra kohta Gazas.
Fraktsioonide esimehed tutvustavad oma seisukohta kõnealuses küsimuses.
Nad palusid aga ka minul teema kohta avaldus teha ja ma olen sellega rõõmuga nõus.
Rahutuste ägenemise taustal Lähis-Idas tekkis möödapääsmatu vajadus võtta kõnealune teema veel kord päevakavva.
Meie, eurooplased küsime endilt taas, mida saame teha, kuidas peaksime reageerima järjest süvenevale vägivallale, mis põhjustab Lähis-Idas taas kord sündmuste ägenemist.
Asja juurde tulles võib öelda, et ainus vastus on iisraellaste ja palestiinlaste vaheliste rahukõneluste resoluutne taotlemine ja nende järjepidev edendamine.
Vägivald ja terrorism ei tohi hävitada Annapolises alanud rahuprotsessi.
Euroopa Parlamendi liikmetena peame tegema kõik endast oleneva, et seda vältida.
Ohvreid kujutav telepilt, mis meieni iga päev jõuab, on masendav.
Kui nädal tagasi liigutas meid ja tekitas meis nördimust pilt süütutest Palestiina kodanikest, kelle hulgas oli palju lapsi, kes kaotasid elu Gazas ebaproportsionaalse sõjalise jõu kasutamise tagajärjel, siis alates eelmisest neljapäevast jagame me Iisraeli rahva kurbust ja meelepaha ohvriterohke rünnaku tõttu ühele Jeruusalemma koolile.
Sümpaatia on ka poliitikas üllas väärtus, kuid sellest ei piisa.
Sümpaatia ei asenda poliitilist tegevust.
Teostatavad poliitilised lahendused peavad tuginema ratsionaalsetele, selgetele põhimõtetele.
Inimelu kaitse ja rahvusvaheline õigus on selliste põhimõtete kehastus ning need peavad olema ka meie teetähised.
Euroopa Parlamendi nimel mõistan täielikult hukka Hamasi ja teiste Palestiina äärmuslaste poolt korda saadetud vägivallaaktid.
Ma palun Iisraeli valitsusel kuulata nii oma riigi inimestelt kui ka väljastpoolt tulevaid seisukohti, mis kutsuvad üles panema sõnad tegudesse, et saavutada rahu.
Gaza sektor on muutunud Lähis-Ida paranematuks haavaks.
Mõnedele inimestele on see pinnuks silmas, kuna äärmuslased omavad seal poliitilist võimu.
Paljud sooviks neile selja keerata, eraldada Gaza sektor ülejäänud maailmast ning teeselda, et seda ei ole olemas.
Müüride taga, mis on juba ehitatud ning mida praegu Egiptuse piirile ehitatakse, elavad inimesed - mehed, naised ja lapsed, kellel on õigus inimväärsetele elutingimustele - ning inimesed ei talu müüre ja eraldatust igavesti.
Inimesed kardavad.
Me tunneme kaasa nendele, kes elavad paikades nagu Sderot ja Ashkelon ning kes elavad iga päev uute relvastatud rünnakute hirmus.
Me suhtume Iisraeli julgeolekusse väga tõsiselt ning kaitseme seda alati.
Euroopa Parlament ja mina ise kordasime seda sõnumit lugematu arv kordi minu visiidi jooksul Iisraeli ja Palestiina aladele 2007. aasta mai lõpus.
Relvastatud rünnakud Iisraelile Gaza sektorist peavad lõppema.
Selline vastuhakk on terrorism ning meie seisukoht on, et see on täiesti lubamatu.
Sel ajal kui inimeste emotsioone valitseb hirm, on surm aga lõplik ning keegi ei saa tuua tagasi neid sadu inimesi, kelle elud on ohverdatud Iisraeli julgeoleku nimel alates Gaza sektori eraldamisest.
Peame kaaluma selle lähenemisviisi proportsionaalsust ja otstarbekust.
Peame samuti küsima, kas see on kooskõlas rahvusvahelise õigusega, et mis tahes piirkonna rahvas peaks kannatama oma juhtide äärmuslikkuse all.
Gaza inimestele üksnes minimaalse humanitaarabi tagamine ja muul viisil nende ignoreerimine ei saa olla kauakestev ja toimiv lahendus.
Euroopa Liit aitab omapoolse humanitaarabiga leevendada kitsikust, kuid tema peaeesmärk peaks nüüd olema pikaajaliste poliitiliste investeeringute tegemine, nii et tema heldekäelist finantstoetust saaks juhtida strateegiliselt kõige soovitavamas suunas.
Eelmise aasta detsembris Pariisis toimunud rahastajate konverentsil, kus ka Euroopa Parlament oli esindatud, lubas Euroopa Liit eraldada 2008. aastaks 540 miljonit eurot, toetamaks Annapolises algatatud rahuprotsessi.
Uus rahastamismehhanism Pegase juba toimib.
Euroopa Parlament soovib, et Euroopa Liit toetaks ja aitaks jõuliselt rahuprotsessi edendamist.
Eelarveasutusena aga peame tagama, et meie finantskohustus ei kalduks oma otstarbest kõrvale.
Kõik erakonnad peavad mõistma, et Euroopa Liit ei saa endale lubada sõjalist tegevust, mis hävitab meie rahalise solidaarsuse viljad.
Euroopa Parlamendi soov on teha tõhusat tööd kui aus vahendaja, leidmaks lahendus Lähis-Ida konfliktile.
Meie uus Lähis-Ida töörühm kavatseb aidata kaasa kõnealuse eesmärgi saavutamisele.
Kahe nädala pärast arutame koos Pariisi rahastajate konverentsi järelmeetmete töörühmaga, kuhu kuulub Prantsuse välisminister Bernard Kouchner, Norra välisminister Jonas Gahr Støre, volinik Benita Ferrero-Waldner ja Lähis-Ida kvarteti erisaadik Tony Blair, abi osutamise tegelikke tingimusi.
Kui Euroopa Liit tegutseb ausa vahendajana, on erapooletus kohustuslik.
Samas, kui me keskendume pidevale diplomaatilisele võitlusele, kirjeldamaks olukorra ägenemist Iisraelis ja Gazas erapooletult, kaldume unustama, et inimesed, mitte sõnad, peaksid olema meie poliitika keskmes.
Seda, mida kirjeldatakse Annapolise protsessina, ei tohi kasutada suitsukattena, mille taga jääb püsima asustamise poliitika ning Palestiina alasid eraldavad jätkuvalt arvukad julgeolekutsoonid, mis takistavad inimeste vaba liikumist.
Palestiina rahva olukord ei parane, kui inimesed ei saa vabalt Gaza ja Lääne kalda aladel ringi liikuda.
Liikumisvabaduseta on stabiilse Palestiina riigi loomine võimatu.
Julgeolekul on rohkem kui vaid sõjaline mõõde.
Julgeolekut ei saa saavutada, kui Iisraeli ja Palestiina inimesed ei tunnusta ega austa üksteist.
Julgeolek algab leppimisega.
On tulnud aeg külvata seemneid kestva lepituse saavutamiseks ka palestiinlaste vahel.
Hamas peab muutma oma seisukohta ning tegema koostööd mõõdukate palestiinlastega rahu loomise eesmärgil.
Taas kord avaldan ma meie poolt toetust president Mahmud Abbasile ning peaminister Salam Fayyadile.
Üks edu võtmeid on seada sisse reeglid Gaza sektori piiriületuskohtades, pöörates suurt tähelepanu kiire lahenduse leidmisele Karni ja Rafahi piiriületuskohtades.
Need on paigad, mille suhtes on ka Euroopa Liidul suur vastutus.
Daamid ja härrad, tehkem kõik meist olenev, et toetada meie finantskohustust järjepideva poliitilise tegevusega, et saaksime kaasa aidata rahu tagamisele Lähis-Idas ning eelkõige toetada Lähis-Ida inimesi.
(Aplaus)
<D>
komisjoni asepresident. - (IT) Härra juhataja, ma usun, et täna saavutasime olulise eesmärgi - me algatasime arutelu kehaskannerite kohta, et mõista, kas seda teemat tuleb käsitleda või mitte.
Arutelu kuulates jäi mulle mulje, et teil on selge tahe seda teemat kaaluda.
Seoses meetodiga ja osaliselt ka sellepärast, mida otsustati Lissaboni lepingu vastuvõtmisel - ma loodan, et selle võtavad hiljem vastu kõik Euroopa Liidu liikmesriigid -, saan ma aru, et parlament soovib oma arvamuse välja öelda ning tahab ennast tunda täieõigusliku seadusandjana.
Mina olen järginud vaid kehtivaid eeskirju.
Mul ei ole luba komiteemenetlust muuta, see ei ole minu võimuses.
Ma võin esitada vaid aruande ja tagada, et parlament on kaasatud iga kord, kui arutusel on oluline teema, samuti on mul võimalik öelda, kas arutelu mingis asjas peaks toimuma või mitte.
Seminar, mille me korraldame 6. novembril ja millest võtavad osa liikmesriikide esindajad ja parlamendiliikmed, annab võimaluse - mitte et see oleks ainus võimalus, sest see võib olla selliste kohtumiste reas esimene - hinnata kõiki kehaskannerite kasutamise aspekte, alates minu arvates kõige olulisemast, inimeste tervisest.
Seejärel tegeleme kõikide teiste probleemidega, mis on seotud selle vahendi võimaliku vabatahtliku kasutamisega; kõik see toimub Euroopa Parlamendilt selleks ajaks saadud nõusoleku alusel.
Ma ei taha kellelegi midagi peale suruda, ma soovin vaid võimalusi hinnata.
Ma ütlen veel kord, et minu arvates on õige teha seda koos parlamendiga ja minu antud lubaduse alusel - ning ma kordan seda uuesti nüüd, arutelu lõpus - tuleb mul konsulteerida ametlikult Euroopa andmekaitseinspektoriga ning kuulata ära Euroopa Liidu Põhiõiguste Ameti seisukoht.
Mis puutub minusse ja Euroopa Komisjoni, siis luban ma, et kui pärast kõiki hindamisi, millest ma teavitan ka parlamenti, otsustatakse jätkata võimalusega kasutada kehaskannereid, ei muutu kehaskannerid - ma garanteerin seda ja ütlen seda veel kord - kunagi kohustuslikuks ja lennujaamadesse peab alati jääma alternatiivvariant.
Kui koostatakse Euroopa tasandi õigusakt, tuleb seda teha just nendel alustel, sest kui õigusakti rikutakse, on mõistagi selge, et sellega kaasnevad teatavad tagajärjed.
Kui õigusnorm võetakse vastu, kui Euroopa tasandi õigusakt kehtestatakse, siis võib komisjon sellega nõustuda või mitte, kuid niimoodi siis asjad lihtsalt on.
Ma luban midagi ette võtta, juhul kui keegi ei usu, mida ma ütlen ja arvab, et seda ei saa teha.
Vastasel korral ei tee me midagi.
Kui rääkida aga kujutistest, siis neid ei salvestata ega säilitata mitte kunagi.
Kui kõik eelnevalt ettenähtud protseduurid on läbitud, on siin tegemist üksnes seadmest läbi kõndimisega.
Kui kehaskannerite vabatahtliku kasutamise otsus võetakse vastu, siis kujutisi ei salvestata ega säilitata mitte kunagi.
See punkt lisatakse Euroopa Komisjoni õigusakti teksti.
Kui keegi rikub pärast seda eeskirju, võtab Euroopa Komisjon asjaomased meetmed.
Sama kehtib ju iga sätte ja karistusseadustiku kohta.
Kui keegi rikub õigust, määratakse talle karistusseadustikus ettenähtud karistus.
Praegu otsitakse keha läbi käsitsi: iga ametnik, kes kompab kodanikku sobimatult, rikub tema eraelu puutumatust ja eeskirju ega pea seega kinni õigusaktidest.
Ametnikule esitatakse süüdistus ja ta mõistetakse pärast asjaomast õigusmenetlust süüdi.
Eelkõige valmistab aga mulle muret terviseteema.
Ma usun, et Euroopa Parlament, kellega ma kavatsen konsulteerida pärast 6. novembri seminari ka edasistes etappides, saab hinnata ja peabki hindama kõiki neid garantiisid.
Nimetatud seminar on koht, kus parlamendiliikmed saavad esitada küsimusi, öelda oma arvamuse ja tõstatada mis tahes teemasid, seal hulgas tehnilisi küsimusi.
Ma saan anda poliitilist, mitte aga tehnilist laadi garantii.
Meil on vaja tehniliste ekspertide arvamust.
Pärast tehnilist hindamist saame anda vastuse sellele küsimusele.
Seminarile kutsutud parlamendiliikmed saavad osaleda ka hindamisel.
Seega nõustun ma sellega, mida ütlesid eelkõige härra Fava ja härra Cappato kõnealuse küsimuse kohta.
Me võime jõuda kokkuleppele ühise hindamismeetodi suhtes, et välja selgitada, kas seda tehnoloogilist vahendit on soovitav tulevikus kasutada või mitte.
Kui selgub, et seda ei ole võimalik kasutada, sest teatavad kriteeriumid ei ole täidetud, ei lisata seda isegi võimalike vahendite nimekirja.
Kui me saavutame pärast kõikide minu lubatud etappide läbimist heakskiitva otsuse, sisaldab õigusakti tekst kõiki garantiisid, mida ma olen tahtnud lisada; seda ma ütlesin nii oma avakõnes vastuseks esitatud küsimusele kui ka kokkuvõtvates märkustes.
See on lubadus ja ma olen harjunud oma lubadusi täitma, eriti neid, mis ma olen andnud Euroopa Parlamendile, mille liige ma olin ligikaudu 15 aastat.
<D>
fraktsiooni ITS nimel. - (FR) Lugupeetud juhataja, üldiselt tundub, et Euroopa ametivõimud ja eelkõige Jelko Kacini raport käsitlevad Serbiat mitte kui iseseisvat riiki, vaid kui üleannetut koolipoissi, kes ei suuda midagi hästi teha ja kellele ELil on õigus anda häid ja halbu hindeid.
Serbia saab häid hindeid, kui tal on valitsus, mida peetakse Euroopat pooldavaks.
Viide Euroopa-meelsusele tähendab muidugi ustavust ja allumist Brüsseli dogmale.
Ta saab halbu hindeid, kui serblased ei ole eriti entusiastlikud koostöös rahvusvahelise kriminaalkohtuga.
On oluline meelde tuletada, et kõnealune kohus on põlu alla pannud kaks põhimõtet, mis tegelikult asuvad meie õigussüsteemi keskmes: riikide õiguslik iseseisvus ja väljendusvabadus.
Tulemus on see, et Vojislav Seselj, Serbia Radikaalse Partei juht, kus on esindatud 28% valijaskonnast, on Haagis vangis alates 2003. aasta veebruarist ja ootab siiamaani kohtuotsust, hoolimata sellest, et ta andis end vabatahtlikult üles.
Kõnealune kohus seega ilmselgelt rikub Euroopa Liidus kehtivaid põhimõtteid, eelkõige põhivabaduste ja inimõiguste austamist.
Ausalt öelda on härra Seselji ainus kuritegu see, et ta on Serbia patrioot.
Euroopa Liidu liidrid, kes soovivad lagundada Euroopa rahvusi, ei saa serblastele anda andeks seda, et nad seisid vastu oma riigi lagundamisele ja eelkõige Serbia ajaloolise südame Kosovo eraldumisele.
Kohtlemine, mille osaks said Kosovo serblased, on hoiatuseks kõigile Euroopa rahvastele.
Asjaolu, et albaanlased kutsuvad praegu üles Kosovo riigi loomisele, on põhjustatud sellest, et sisseränne Albaaniast ja serblaste langev sündimus on andud albaanlastele ülekaalu provintsis, kus nad ligi 50 aastat tagasi olid vähemuses.
Kosovo näide peaks meid senisest enam sundima veel kord kinnitama Euroopa rahvaste õigust enesemääramisele ja oma otsuste tegemisele, ehk teisisõnu, säilitama oma identiteet ja suveräänsus, ning laienenud Euroopa rahvaste Euroopas ja koduriikides peaks olema selgelt õiguspärane koht ka Serbia inimeste jaoks.
<D>
Hr juhataja, ma tervitan Anne Ferreira suurepärast tööd ja koostööd, tänu millele on meie ees raport, milles antakse ülevaatlik ja aus hinnang turupõhiste vahendite potentsiaalile ja piirangutele.
Turupõhiste vahenditel on selgelt oma roll.
Majandusloogika joondamine keskkonna- ja sotsiaalse tegelikkusega, kohaldades põhimõtet, kes saastab, see maksab, peaks olema võimas hoob tootmis- ja tarbimisharjumuste juhtimiseks säästvuse suunas.
Näiteks, kui tarneahelas makstavates hindades võetaks arvesse kaubaveo keskkonna- ja sotsiaalseid kulusid, võiksime ehk näha lõppu sellele hullusele, et enam-vähem samasuguseid tooteid veetakse mõttetult kaugete maade vahel edasi tagasi.
Selliste põhimõtete viimine üksikisiku tasandile personaalse süsinikuga kauplemise süsteemi kohaldamise kaudu võib olla ülimalt tõhus moodus tarbijakäitumise mõjutamiseks.
Kuid, nagu Anne Ferreira raportis selgelt märgitakse, turupõhiseid vahendeid ei tohi käsitleda muude keskkonnaalaste standardite ja regulatsioonide aseainena.
Nende kasulikkus sõltub kahtlemata sellest, kuidas nad koostatud on.
Saastekvootidega kauplemise süsteem on asjakohane näide.
Ma tahaksin kolleege hoiatada, et kui me kuulame liiga palju, mida tootmisharu meile räägib, lõpetame me sellise süsteemiga, mis ei ole midagi enamat kui edasi-tagasi kauplemine kauplemise pärast, nagu kaks esimest etappi on näidanud, kaotades keskkonnaalased eesmärgid täiesti silmist.
Kui me tahame, et süsteem oleks tõhus, peab sellel olema 30-protsendise vähendamise eesmärgiga vastavuses olev range lagi, piirangud väliste soodustuste kasutamisele ja algusest peale ainult saastekvootide enampakkumine.
Lõpuks tahaksin ma mainida veel üht teretulnud joont, mis raportis läbi jookseb, nimelt möönmist, et traditsiooniline majanduskasvu mõõtmine SKT abil ei ole enam piisav ega täpne tegeliku heaolu näitaja.
Sellel teemal toimus aasta alguses parlamendis konverents ja ma ootan huviga komisjoni aruannet sügisel.
<D>
komisjoni liige. - (EL) Proua juhataja, daamid ja härrad, komisjon ja mina isiklikult soovime tänada raportöör härra Vakalist selle äärmiselt informatiivse ja väärtusliku raporti eest.
Maavärinate küsimusega ei ole lihtne tegeleda.
Eelnevalt tuleb kohaseid ettevalmistusi teha ja piisavad meetmed kasutusele võtta, et võiksime kõige tõsisematele tagajärgedele vastu minna.
2007 oli ELi tasandil loodusõnnetustele vastamise meetmete arendamise seisukohalt oluline aasta.
Meil ei toimunud mitte ainult ELi kodanikukaitse mehhanismi suurim ühismobilisatsioon Kreeka metsapõlengutega võitlemiseks, vaid kinnitati ka kaks õigusloomega seotud kodanikukaitse meedet - kodanikukaitse rahastamisvahend ja läbivaadatud Euroopa kodanikukaitse mehhanism.
Lisaks, nagu on teatatud septembris ja järgnenud Euroopa Parlamendi metsapõlenguid ja üleujutusi käsitlevas resolutsioonis, alustab komisjon erialgatust, et tugevdada ELi võimet õnnetustega tegeleda.
Kiire ja tõhus reageerimine hädaolukordadele on ilmselgelt ülioluline, eriti ohtude puhul, mida on praktiliselt võimatu ette näha nagu näiteks maavärinad.
Kuid isegi kui toimuvad ettenägematud sündmused, saab ja peab kohaste ennetavate meetmete nagu näiteks varane hoiatus, abil olukorrale tõhusalt reageerima, et võimalik kahju miinimumini viia ja olukorra kontrolli alla saamist võimaldada.
Sel põhjusel loob komisjon 2008. aastal täieliku algatuse, et parandada õnnetuse ennetamist üldiselt.
Õnnetuste, nagu maavärinad, haldamise kolmas aste pärast reageerimist ja ennetamist on taastamine.
Selles kontekstis tervitan parlamendi nõudmist nõukogule edendada solidaarsusfondi ettepanekut.
Kodanikukaitse rahastamisvahend võimaldab pikaajalist rahastamise raamistikku kodanikukaitsele nagu maavärinale reageerimise operatsioonid.
Uus määrus on olemasolevaid fonde peaaegu kahekordistanud.
Samuti on komisjonil spetsiaalsed plaanid maavärinatega seotud probleemidega tegelemiseks ning tänu Euroopa Parlamendi 2006. aasta ELi eelarves eraldatud kapitalile toetab komisjon juba keskkonnakaitse uuringute- ja tehnoloogiaprojekti STEP.
Projekti rakendatakse Itaalia, Portugali ja Saksamaa koostöös ning selle eesmärgiks on maavärina haldamiseks välja arendada kiire hindamis- ja haldusüksus.
Komisjon toetab raportööri härra Vakalise parema kooskõlastamise palvet.
Eelmise suve sündmused näitavad, et kuigi ELi kodanikukaitse reaktsioon oli muljetavaldav, on siiski arenguks ruumi.
Barnier' raporti soovituste põhjal arendab komisjon praegu valmis kodanikukaitseüksusi, mis on loodud õnnetusele reageerimise ekspertide poolt ning mida saab koheselt mobiliseerida.
Viimaks rõhutab raportöör, härra Vakalis koostöö tähtsust kolmandate riikidega.
Kodanikukaitse mehhanism lubab koostööd kolmandate riikidega ning Euromedi programmiga, milles sisaldub loodus- või inimese tekitatud õnnetuste ennetamise, kergendamise ja haldamise plaan, on selles sektoris järjekordne hea koostöö.
<D>
fraktsiooni UEN nimel. - (GA) President, ELi juhid kogunevad Brüsselisse Euroopa Ülemkogu kokkutulekule päev pärast uue reformilepingu allakirjutamist.
Iirimaa on üks riikidest, kus lepingu sätted pannakse rahvahääletusele; kui lepingu toetuskampaaniat viiakse läbi nähtavalt professionaalsel alusel, siis ma usun, et rahvahääletus osutub väga edukaks.
fraktsiooni UEN nimel. - Lisaks sellele, mida hr Schulz ütles Euroopa negatiivse tulemise ohtude kohta, on minul kui Iirimaa esindajal kohane kõneleda arutelu sellel etapil Lissaboni tulevikust, juhtida tähelepanu mõnedele algtõdedele.
Esiteks õnnitleda kõiki, kes osalesid Lissaboni lepingu lõpliku kokkuleppe väljatöötamisel.
Aga see on ainult kirjalik dokument ja me küsime endalt - ja siin parlamendis küsime endalt sageli - mida Euroopa näha tahab?
Mida Euroopa inimesed ja kodanikud teada tahavad?
Jah, Euroopa kodanikud tahavad rohkem Euroopat.
Aga rohkem Euroopat ei tähenda nende jaoks seda, mida paljud siinviibijad ehk mõtlevad.
See ei tähenda uusi eeskirju, uusi seadusi - uusi piiranguid, nagu nemad sellest aru saavad.
See tähendab targemat Euroopat, Euroopat, mis nende igapäevaseid vajadusi täidab.
Seetõttu ongi Lissaboni strateegia - Lissaboni strateegia jätkamine ja parandamine - nii tähtis, mis puudutab Lissaboni ülemkogu kohtumisel toimuma hakkavat.
Teiseks avaldab kogu rände küsimus, mille paljud liikmed üles tõstsid, tohutut survet ressurssidele, mitte ainult finantsilises tähenduses seoses riikides, eelkõige lõunapoolsetes Vahemere äärsetes riikides tekkivate kuludega, kes on sunnitud kulutama selle probleemiga tegelemiseks tohutuid summasid, vaid samuti nende riikide sisemisele sotsiaalsele ühtekuuluvusele.
See toob kaasa tohutud probleemid ja kasutab ära olemasoleva hea tahte ja jõupingutused.
Kolmanda ja kõige tähtsamana kogu küsimus, mis on seotud Euroopa nägemuse seda liiki arenguga, nagu me kogu maailmas näha soovime ja mis praegu Bali kliimamuutuste konverentsil välja mängitakse ja mis mängitakse lähikuudel välja teistel New Yorgis toimuvatel konverentsidel ning mis kõige olulisem, peame rääkima oma kodanikele ja teavitama neid nõuetekohaselt sellest, mis tulemas on.
Lõpuks võiksin öelda president Barrosole ja asepresident Wallströmile, kuna meil on Iirimaal referendum - ei maksudele, ei maksudele, ei maksudele.
Lepingud ei anna teile volitusi maksuettepanekute esitamiseks.
Komisjon peaks sellest eemale hoidma.
<D>
(HU) Tänan, hr juhataja.
Ma räägin teie ees kui üks kirjaliku avalduse nr 93. autoritest.
Avaldus, mille ma esitasin päevakorda koos saadikute hr Tabajdi, hr Szent-Iványi, hr Vigenin'i ja hr Amezaga'ga, mõistab hukka paramilitaarsete ekstremistlike rühmituste tegevuse liidus sees, mis on üks kõige selgemaid ekstremismi vorme.
Minu kogemuste järgi, olgugi et paljud inimesed tunnevad moraalset ja poliitilist kohustust peatada selliste ekstremistlike ideede võimust võtmine, peatuvad paljud enne, kui asi jõuab kirjalike avalduste või muude sarnaste viisideni.
Selleks on mitmeid põhjuseid.
Üks neist on näiteks see, et kui me üritame selliseid ideid avalikustada, siis ei tule nimekiri kunagi ammendav või täpne.
See heidutab paljusid seda toetamast.
Siiski on üks asi, mida me peame teadma: see, et nimekiri ei saa kunagi olla täielik ja mõisted ning definitsioonid ei ole kunagi täpsed.
Sellesama põhjuse pärast peame haarama ekstremistlikke ideid nende juurtest.
Tänane päev on parlamendis peopäev, aga Euroopa Liidu põhiõiguste hartale ei kirjutata alla muretutes tingimustes.
Harta võtab 50 lõikes kokku kõik väärtused ja õigused, millest me lugu peame ja mida liidus kaitsta tahame.
See harta on diskriminatsioonivastane harta, väljendus-, religiooni- ja kogunemisvabaduse harta, võrdsuse harta ning indiviidide, andmete, noorte ja vanade inimeste kaitse harta.
Me ei saa selle sätteid soovikohaselt valida, eelistades mõndasid enne teisi, ega kasutada seda enda lühiajalisteks sisepoliitilisteks eesmärkideks.
Kõiki tuleb austada ja kaitsta võrdselt, sest see tagab inimväärikuse, ja meie, Euroopa Parlamendi saadikud, oleme vandunud seda teha.
Siin sõnastatud ideede ja õiguste kogusumma vastased on need, keda me kutsume ekstremistideks, hoolimata vastavate isikute vanusest, soost, usutunnistusest või rahvusest.
Selles vaimus soovin ma paluda saadikutel toetada kirjalikku avaldust number 93.
Tänan.
<D>
Äsja ajakirjanduses avaldatud info kohaselt kasutab Prantsuse politsei romade ja reisijate kohta teavet sisaldavat andmebaasi MENS.
Valitsusevälised organisatsioonid on esitanud kaebusi ebaseaduslike ja salastatud andmebaaside loomise kohta rassilise ja etnilise päritoluga seotud isikuandmete säilitamiseks ning on öelnud, et nad pöörduvad asjaomaste ametiasutuste poole.
Prantsusmaa ametivõimud eitavad sellise andmebaasi olemasolu.
Varem on immigratsiooniminister teatanud, et väljasaadetud romade biomeetrilisi andmeid säilitatakse andmebaasis OSCAR ja loomisel olevas andmebaasis.
Öeldakse, et etnilisi ja rassiga seotud andmeid registreeritakse ka Hollandis ja teistes Euroopa Liidu riikides.
Sel teemal arutatakse nõukogus "liikuvaid (rändavaid) kuritegelikke rühmitusi” käsitlevate järelduste projekti väga vaidlusttekitavaid mõisteid kasutades ning Euroopa Parlamenti sellest teavitamata.
Arvestades tõendeid andmebaasi MENS eksisteerimise kohta Prantsusmaal, soovin volinikult küsida, mida kavatseb komisjon selle teabe kontrollimiseks ette võtta?
Kui komisjon leiab, et andmebaas on mittediskrimineerimise põhimõttega vastuolus, siis milliseid meetmeid kavatseb ta võtta olukorra parandamiseks?
Kas komisjon algatab liikmesriikide vastu rikkumismenetlusi seaduse rikkumise eest, arvestades viimast teavet teistes liikmesriikides rassilist või etnilist päritolu puudutavate andmebaaside loomise või olemasolu kohta?
Kas komisjon algatab selliste andmebaaside kohta täiendava teabe kogumiseks uurimise, et kontrollida nende õiguspärasust mittediskrimineerimise põhimõtte seisukohalt?
Viimaks soovin teda, mida kavatseb komisjon teha, et tagada, et liikmesriigid ei kasutaks oma haldus- ja õiguskaitsemenetluste käigus etniliste profiilide koostamist?
<D>
Proua juhataja, ma sooviksin ministrit tema vastuse eest tänada.
Ma arvan, et me oleme nii selles parlamendis kui ka institutsioonides üldiselt nii Lissaboni kui ka Euroopa Liidu suhtes liiga kaitsval positsioonil.
On aeg mõned Euroopat ründavatest inimestest kaitseseisukorda panna.
Millises olukorras me oleksime ilma Euroopa Keskpangata?
Millises olukorras oleksime meie, kes me eurotsoonis oleme, ilma eurotsoonita?
Meil ei ole praegu Euroopa Nõukogu identifitseeritavat juhatajat, kes saaks võtta sõna seoses majandusliku tõusuga, ning minu arvates on selge, et Lissaboni lepinguga sellise isiku ettenägemine on tõesti oluline.
Kui meil oleks juba praegu selline inimene ametis, siis ei toimuks niisugust kuue kuu kaupa eesistumiste pidevat vahetumist.
Minister võiks oma vastuses ehk öelda, milliseid väljavaateid ta näeb seoses selle lepingu ratifitseerimisega Tšehhis.
<D>
komisjoni liige. - Härra juhataja, sooviksin kõigepealt tänada Doris Packi oivalise raporti eest!
Tervitan võimalust arutleda Bosnia ja Hertsegoviina üle teiega täna, riigi ja selle Euroopa püüdluste jaoks väga otsustaval hetkel.
Stabiliseerimis- ja assotsieerimislepingu (SAA) allkirjastamine läinud juunis oli Bosnia ja Hertsegoviina jaoks oluline samm edasi.
Koos viisadialoogi algusega andis see selge signaali riigi inimestele, et nende tulevik on Euroopa Liidus.
ELil oli võimalik SAAle eelmine detsember panna initsiaalid ja juunis allkirja, sest riigi poliitilised juhid võtsid end kokku ning saavutasid konsensuse põhitingimuste, eriti politseireformi osas.
See tõendab, et edusamme võib saavutada ning kriise ületada, juhul kui olemas on poliitiline tahe, nagu härra Jouyet õigesti välja tõi.
Ent antud konsensus on nüüdseks kokku varisenud ning reformid on seisatud.
Oktoobri kohalike valimiste eelne natsionalistlik retoorika oli antud halvenemise üheks teguriks.
Ent riigi poliitilised probleemid on sellest palju sügavamad.
Riigi juhtide seas puuduv ühine nägemus tulevikust ning konsensuse puudumine ELiga seotud reformide osas kahjustavad tõsiselt riigi Euroopa väljavaateid.
Samuti on enamikus poliitilistes küsimustes avalik erimeelsus, samas kui pole mingit tungiva vajaduse tunnetust või vastustust, et ületada antud poliitiline patiseis.
Külastades mõned päevad tagasi Sarajevot, väljendasin ma oma tõsist muret riigi eesistujale.
Rõhutasin, et Bosnial ja Hertsegoviinal on nüüd vaja seada oma poliitilise tegevuskava etteotsa ELiga seotud reformid ning hakata tegelema Euroopa partnerluse, sealhulgas riigi ja institutsioonide arendamise, prioriteetidega.
Teie resolutsioon saadab Bosnia ja Hertsegoviina juhtidele tugeva signaali, et liigutaks edasi reformidega ning riik suunataks uuesti teele Euroopa poole.
Sarnaselt peab Bosnia ja Hertsegoviina suutma kõnelda Euroopa integreerumises edusammude tegemiseks ühel häälel.
Teine määrav faktor, kas riik suudab ELi integratsiooni teostada, on rahvaloendus.
ELi vaatepunktist - nagu kõik teame - on rahvaloendusandmed sotsiaalseks ja majanduslikuks planeerimiseks ning enamiku ühenduse poliitikate tarbeks eluliselt olulised.
Komisjon esitab oma hinnangu olukorra kohta Bosnias ja Hertsegoviinas 5. novembril arenguaruandes.
Nagu teiegi, juhime tähelepanu tõsiasjale, et Bosnia ja Hertsegoviina juhid võivad kas tülitsema hakata ning oma naabritest maha jääda või reformiga jätkata ning edasi ELi suunas liikuda.
Teie resolutsioon rõhutab, et kõrge esindaja büroo (OHR) sulgemine ja Euroopa Liidu rolli tugevdamine peaks jääma meie lõppeesmärgiks.
Olen nõus.
OHRi tuleviku otsustab rahu tagamise nõukogu, kuid selgelt on Bosnia ja Hertsegoviina huvides jõuda sinnamaale, kus OHRi enam vaja pole, sillutades nõnda teed tugevamale ELi kohalolekule ning riigi ELi perspektiivi teostamisele.
Teisisõnu, liikudes oma suhete järgmisse faasi, peab Bosnia ja Hertsegoviina võtma täielikult enda valdusesse reformiprotsessi, mis riigi ELi perspektiivi toestab.
Tänavu suvel andis SAA allkiri võimaluse, mida ei tohiks raisku lasta.
Bosnia ja Hertsegoviina juhtide jaoks on väljakutse saavutada poliitilise konsensuse selline määr, mis on andnud edusamme ELi integreerumisel Lääne-Balkani regioonis.
Nad on sellega varem hakkama saanud, seega suudavad nad seda uuesti teha.
Loodan, et meie sõnumeid nüüd kuuldakse.
<D>
Proua juhataja, proua Vassiliou, daamid ja härrad, pildid 1991. aasta tormist, mida just mainiti ja mis tabas Edela-Prantsusmaad, põhjustades tohutu kahju, on sööbinud meie kollektiivsesse mällu.
Vale oleks väita, et Euroopa ei olnud valmistunud taluma sellist tragöödiat uuesti ja nii varakult.
Leidub neid, kes peavad seda saatuse sõrmeks, aga mina näen siin pigem hirmsat näidet kliimamuutusest, millele teie, proua Vassiliou, just osutasite ja mille kohta me pakume välja vaid umbkaudseid lahendusi, samal ajal kui on vaja viivitamatult tegutseda.
See on olukord, millesse peame suhtuma vastutustundlikult.
Kahjuks peame olema valmis seisma silmitsi veel rohkemate looduskatastroofidega.
Käesoleva aasta 24. ja 25. jaanuaril tappis Lõuna-Euroopat tabanud torm Klaus 11 inimest Prantsusmaal, 14 Hispaanias ja kolm Itaalias.
See põhjustas kohutavat kahju, hävitas koole ja paljud kodud, jättis tuhanded inimesed elektri, kütte, joogivee ja telefoniteenuseta ning pani teatavad majandussektorid, näiteks puidutööstuse, kriitilisse olukorda.
Samal ajal kui soovin väga väljendada oma solidaarsust ohvrite perekondadega ja kõigi kahju kannatanutega ning oma toetust kohalikele nõunikele, sooviksin kasutada käesolevat foorumit, et pöörduda Euroopa Ühenduse poole, kuna tuleb öelda, et selline olukord nõuab Euroopa reaktsiooni, ning esimese ja tähtsaima asjana Euroopa solidaarsust.
Mööndavasti on Prantsusmaal kuulutatud välja hädaolukord, mis aitab abistada katastroofi ohvreid, aga see ei tee midagi, et kahandada vajadust võtta kooskõlastatud Euroopa meetmeid, et täiendada liikmesriikide pingutusi inimeste, keskkonna ja vara kaitsmisel katastroofist mõjutatud linnades ja piirkondades.
Praktikas toob see eelkõige kaasa teabe tsentraliseerimise Euroopa tasandil, et hinnata täpselt kahju suurust.
Seejärel peame vabastama vajalikud vahendid, et toetada kohalikke ametiasutusi, kellel seisavad ees väga suured väljakutsed.
Eelkõige peaksime toetama avalike teenistusi, kes on teinud erakorralist tööd ja keda me väga vajame, et taastada infrastruktuur ja seadmed energia-, veevarustus-, kanalisatsiooni-, transpordi- ja telekommunikatsioonivaldkonnas ning tervishoiu- ja haridusvaldkonnas.
Varasemad katastroofid näitasid, et Euroopa tasandil meetmeid on kiirelt vaja, ja võimaldasid lisada loodusriskide ärahoidmise Euroopa Regionaalarengu Fondi eesmärkide hulka.
Alates nüüdsest peab Euroopa tõendama oma suutlikkust reageerida ja tõestada oma solidaarsus praktiliste meetmetega.
Seetõttu loodan, kuigi te just ütlesite seda, et komisjon võtab selle sõnumi teatavaks ja suunab kasutusse kõik vahendid, mis on vajalikud, et reageerida sellele kiireloomulisele olukorrale, eelkõige ELi solidaarsusfondi ja kodanikukaitse finantsinstrumendi kaudu.
Lõpetuseks sooviksin teile meelde tuletada, et nagu Kreeka tulekahjude puhul 2007. aastal, näitas see metsik torm vajadust kodanikukaitse jõudude järele, mida saaks mobiliseerida kriisipiirkondadesse.
Sooviksin kuulda teie arvamust sel teemal, proua Vassiliou, samuti teie vastust Euroopa Parlamendi 27. aprilli 2006. aasta resolutsioonis esitatud taotlusele, milles paluti luua Euroopa looduskatastroofide vaatluskeskus, et tagada tõhusam Euroopa reaktsioon selliste kahetsusväärsete sündmuste puhuks.
<D>
fraktsiooni Verts/ALE nimel. - (FR) Härra juhataja, esitatud raportid on väga täpsed ja hästi dokumenteeritud.
Nad annavad minu arvates veenva pildi parlamendi praegusest suutlikkusest hinnata ELi inimõiguste ja demokraatia poliitikat.
Suunised, dialoogid ja konsultatsioonid, tegevuskavad, inimõiguste klausel, valimiste vaatlusmissioonid: neid instrumente on põhjalikult hinnatud ja vajalik edasiliikumine on samuti selgelt kindlaks tehtud, olgu tegemist iga riigi inimõiguste strateegia kujundamisega või täpsete näitajate väljatöötamisega olukorra hindamiseks, või parlamendilt inimõiguste klausli rakendamiseks asjakohaste meetmete taotlemisega.
Olen kindel, et need eesmärgid on hästi teada nii komisjonile kui nõukogule, ja jäävad meie arutelude plaani.
Liikmesriikidele on samuti esitatud konkreetsed nõuded.
Eelkõige taunime asjaolu, et nad pole ikka veel ratifitseerinud suurt hulka rahvusvahelisi konventsioone ja lisaprotokolle: võõrtöötajate ja nende pereliikmete õiguste kaitse konventsioon; piinamise vastase konventsiooni vabatahtlik protokoll; rahvusvaheline konventsioon kõigi isikute sunniviisilise kadumise eest kaitsmise kohta; ja teised instrumendid nagu ILO konventsioon nr 169.
Nende ratifitseerimine teeks au liikmesriikidele ja ELile tervikuna.
On mõned veel raskemad, ja korduvalt üles kerkivad probleemid, mida rahvusvaheline olukord möödapääsmatult paigutab meie murede esiritta: teemad, mis on seotud üldise, integreeritud lähenemisega inimõigustele kõikides ELi poliitikates.
Jah, varjupaiga- ja immigratsioonipoliitika, mida EL ja liikmesriigid järgivad, toob kaasa massilisi inimõiguste rikkumisi, eriti meie välispiiridel.
Jah, suured Euroopa ettevõtted pigistavad silmad kinni otseste rünnakute ees tööhõiveseadusele või õigusele tervislikule keskkonnale, või on ise nende põhjustajaks.
EL peaks liikuma õigusliku raamistiku suunas, mis toetab oma tegevuste kooskõla ja austust inimõiguste vastu.
Jah, toidukriis seab meie põllumajandus- ja energiapoliitika kahtluse alla.
Jah, jälle on kliimamuutuste mõju inimõigustele ilmselge.
Õigus elule, tervisele, eluasemele ja toidule on rikkumiste nimekirja eesotsas.
Meie eesmärgiks on üldine, integreeritud poliitika.
Töö Lissaboni lepingu rakendamiseks on alanud.
See tähistab täiendavat sammu meie inimõiguste nimel tehtavas töös.
Kõnealuste kohustuste täitmine on vaja tagada kaalukama ja ühtsema korralduse ning vahenditega, kui tegemist on inimõigustega.
Euroopa Liidu välisteenistus peaks näiteks kaasama keskuse, mis keskendub inimõiguste valdkondadevahelisele iseloomule.
Euroopa Parlament peaks ise otsustava sammu astuma.
Täielikult toimiva parlamendiüksuse moodustamine on selle eesmärgi puhul äärmiselt soovitav.
<D>
fraktsiooni GUE/NGL nimel. - (ES) Hr juhataja, volinik, olen alates augustist võtnud osa paljudest Euroopa Parlamendi algatustest ja olen pidanud sellel täiskogul erinevaid kõnesid.
Põhiküsimus, nagu me kõik teame, on et piirkond ümber Gibraltari väina on mereliikluse osas üks kõige tihedama liiklusega piirkondadest Euroopas, rohkem kui 100 000 laevaga aastas, millest 30 000 on ankrus Algecirase lahe ja Gibraltari vahelisel alal.
Põhiprobleem on, et nendel kahel sadamal ei ole mereliikluse koordineerimiseks ja jälgimiseks ühtegi organit.
Selles on põhiprobleem.
Me käivitame selge ja täpse algatuse, et kaks juhtumiga seotud liikmesriiki saaksid lahendada kõnealuse koordineerimise puudumise niipea kui võimalik.
Me räägime kahest sadamast, millel on kõige suurem mereliikluse maht, ja antud hetkel on vastuvõetamatu, et ikka veel ei ole mingit jälgimisüksust.
Me ei räägi pelgalt New Flame'ist, me räägime ka Sierra Navast ja Samotrakist ja need on juhtumid, mis pärsivad ilmselgelt meresõiduohutust, inimeste turvalisust ja looduskeskkonda.
Seepärast arvan, et Euroopa peab võtma initsiatiivi ja andma liikmesriikidele selge direktiivi.
21. sajandil on vastuvõetamatu, et kõnealune laev on ikka veel oma praeguses olukorras.
Võibolla tegi Hispaania valesti, et usaldas laeva päästmise Gibraltarile?
Võibolla oleksid kaks administratsiooni seda koos tegema?
Mul on volinikule esitamiseks üks oluline küsimus.
Esitan komisjonile küsimuse, millele hr Dimas märtsis vastas, milles rõhutatakse küsimust, mis ei ole ikka veel selge - nimelt mida laev vedas.
Millist tüüpi vanametalli see vedas?
Komisjon vastas, et see vedas 700 tonni kütust IFO-380, kuid me ei tea siiani, millist tüüpi vanametalli.
Minu meelest on see vastuvõetamatu.
Kutsun komisjoni üles ütlema meile viimast korda, millist tüüpi vanametalli see laev vedas.
<D>
raportöör. - (FR) Proua juhataja, volinik, daamid ja härrad, see on just enne Bali konverentsi üpris oluline raport.
Me teame, et rahvusvaheline kaubandus areneb kaks korda kiiremini kui ülemaailmne kogutoodang.
See põhjustab kasvu transporditööstuses, mis on üks kõige suuremaid kasvuhoonegaaside tootjaid.
See võimaldab ka tootmise ümberpaigutamist, mis võib tuua kasu tööjõu kasutamises ja palku käsitlevate õigusaktide kohaldamises, kuid et ei võeta arvesse kõnealuse tööjaotuse tõttu toodetud kasvuhoonegaasidega kaasnevaid kulusid, võib see kiirendada kasvuhoonegaaside tootmist ja kliimamuutust.
Toon ühe näite: laevad, mis kannavad 40 korda rohkem kaupa kui lennukid, toodavad üksnes kaks korda nii palju kasvuhoonegaase, kuid me kasutame kaupade transportimiseks siiski lennukeid, et optimeerida tootmistsüklit.
Seetõttu ma leian, et lisaks Sterni raportile ja valitsustevahelise kliimamuutuste rühma neljale aruandele peaksime olema teadlikud, et toote sihtkohta jõudmist tasub oodata pool päeva või isegi kolm päeva rohkem, et mitte hävitada meie kliimat hinnaga 5000 miljardit dollarit, nagu väidetakse Sterni raportis.
Lisaks kõnealusele märkusele püütakse raportis avada uusi teid.
Ilmselgelt on teatavad teed seotud transpordiga.
Meil on hea meel hiljutise hääletuse üle seoses lennutööstuse lisamisega Euroopa kvoodisüsteemi.
Raportis ergutatakse tööstusliku korralduse üle järele mõtlema, et vähendada tootmisahelate geograafilist ulatust (tootes lõpptarbijale lähemal asuvas piirkonnas) ning tehakse mitmeid ettepanekuid keskkonnasõbralike toodetega kauplemise kohta.
WTO ning kahepoolsete või kahe piirkonna vaheliste (teiste sõnadega kõigi praegu läbirääkimisel olevate) lepingute raames teeme ettepaneku seada prioriteediks kliimamuutusele avaldatavate mõjude hindamine kõnealustes lepingutes sisalduvate keskkonnamõjude hindamise raames.
Lisaks teeme ettepaneku seada prioriteediks vähendada märkimisväärselt kõiki tariifseid ja mittetariifseid tõkkeid (siinkohal peame silmas eriti litsentsitasusid), mis takistavad kodumaiste toodete ja teenustega kauplemist, mis aga võivad vähendada kasvuhoonegaaside tootmist.
Seda tuleb loomulikult teha mitmepoolsete suhete kontekstis, võimaluse korral koos WTOga, kui puuduvad kahe piirkonna vahelised lepingud, mille üle Euroopa praegu läbirääkimisi peab.
Me ei saa siiski välistada võimalust, et pärast 2012. aastat, mis on esialgne Kyoto järgne etapp, ei saavuta inimkond ühehäälset kokkulepet kliimamuutuse vastu võitlemisel.
Sel juhul kahjustab Euroopa otsus juhtida kliimamuutuse vastast võitlust kindlasti mõnd selle sektoritest.
See ei kahjusta kõiki sektoreid.
Paljudel juhtudel annab kliimamuutuse vastase võitluse juhtimine konkurentsieelise.
Mõnel juhul, siinkohal pean ma silmas eriti tsemenditööstust, võib see tekitada tõsiseid probleeme ja viia isegi niinimetatud tsemenditurismini.
Sel juhul, kui kõik mitmepoolsete lepingute võimalused on ära kasutatud, teeme ettepaneku võtta vastu GATTi lepingu artikkel 20 ehk maksude kohandamine piiridel, et taastada õiglane konkurents.
Daamid ja härrad, see on minu ettepanekute alus.
<D>
komisjoni asepresident. - Härra juhataja, tänan teid selle arutelu ja mõttevahetuse eest.
Minu arvates on seda raske kokku võtta, kuid kui ma peaksin seda tegema, kordaksin mõtet, mida osa teist on öelnud - et see on iga demokraatliku ühiskonna põhielement.
Eelistan vaadata seda kodanike pilgu läbi: kodanikel on õigus teada, mis toimub, pääseda ligi teabele ja dokumentidele ning seejärel olla võimeline langetama teadlikku valikut.
Meil kõigil on ees väga oluline aasta, sest 7. juunil hääletavad Euroopa kodanikud valimistel.
Muidugi peab neil olema juurdepääs teabele.
Me kanname endiselt ajalooliste erinevuste koormat, mis ilmneb meie kultuuris ja vaadetes sellele, mis tuleks avalikustada ja mis mitte.
Arvan, et teatud juhtudel võitleme sellega siiani.
Mina tulen riigist, kus on väga pikk avatuse põhimõtte ja dokumentidele juurdepääsu traditsioon, kuigi teistes liikmesriikides on see olnud vastupidi: kõigepealt on asi salajane ja alles siis, kui otsustatakse, et ei peaks olema salajane, tuleb see avalikustada.
Arvan, et me peame siiski püüdma seda lahendada ja sellega tegelda.
Minu arvates on raport näidanud ka kõikide nende probleemide omavahelisi ja vastastikuseid seoseid ning me peame vaatama seda poliitika seisukohalt.
Jällegi seisneb Lissaboni lepingu ilu selles, et tegelikult laiendaks see õigust tutvuda teabe ja dokumentidega ning aitaks loodetavasti lõpetada "süüdistamismängu”, sest see annaks meile ka võimaluse jälgida, mis toimub Euroopa Ülemkogus.
Härra Cashman ja teised mainisid seda ning ma arvan, et see on meie kõigi jaoks oluline.
Loodetavasti teate, et võite kindlad olla minu edasistes igapäevastes püüdlustes saavutada see, et komisjon parandaks juurdepääsu oma dokumentidele.
Me võime jälgida, mida me teeme parlamendikomisjonides; me võime parandada seda, mida me teeme seoses registrite ja mitmete punktidega, mida härra Cappato on tõstatanud ja mis on meile kasulikud.
Arvan, et peaksite komisjonile jätkuvalt survet avaldama, kuid samuti olete näidanud, et see puudutab ka Euroopa Parlamenti.
Ka teie võite parandada ja suurendada avatust ja läbipaistvust.
See on kindlasti osa Euroopa demokraatia tugevdamisest.
Meil on võimalus Euroopa Parlamendi valimiste ettevalmistuste ajal selle kallal veidi tööd teha.
See oleks üks viimaseid proovikive meile kõigile.
Suur tänu arutelu eest ja me tuleme selle juurde tagasi väga varsti, kui arutame määrust (EÜ) nr 1049/2001.
<D>
fraktsiooni PPE-DE nimel. - (LT) Proua juhataja, volinik, riigisekretär, daamid ja härrad, täna siin Euroopa Parlamendis pöördume me tagasi surmanuhtluse moratooriumi küsimuse juurde.
Oleme viimasel aastal seda küsimust juba kaks korda käsitlenud ning kaks resolutsiooni ülemaailmse surmanuhtluse moratooriumi rakendamise kohta vastu võtnud (1. veebruaril ja 26. aprillil).
Võime vaid kahetseda, et kui Euroopa Parlament pöördus mõlema resolutsiooni puhul nõukogu poole, julgustades nõukogu seda esitama ÜRO Peaassambleele, siis ei ole nõukogu seda siiamaani teinud.
Nõukogu võiks seda teha enne peaassamblee 62. istungjärgu algust ning siis oleks võimalik resolutsioonid enne käesoleva aasta lõppu vastu võtta.
Surmanuhtlus on julm ja ebainimlik karistusviis, mis rikub üht sünnipärast inimõigust - õigust elada - ning me ei saa tõesti sallida olukorda, kus igal aastal on surma mõistetud tuhanded inimesed Iraanis, Hiinas ja teistes riikides.
Sellepärast jääb üheks meie kõige olulisemaks poliitiliseks eesmärgiks ülemaailmne moratoorium surmanuhtlusele kuni selle täieliku kaotamiseni ning sellepärast me nõuame selles küsimuses mitte ainult meie parlamendifraktsioonide konsensust, vaid ka kõigi ELi liikmesriikide konsensust.
Ma olen kindel, et selle resolutsiooni vastuvõtmisega võiks Euroopa Parlament näidata erakordset solidaarsust ja konsensust, vaatamata arvamuste erinevusele näiteks selle suhtes, et kuulutada 10. oktoober surmanuhtluse vastaseks Euroopa päevaks.
Euroopa Parlamendil on kuldne võimalus näidata nõukogule ühtekuuluvust ja solidaarsust, eelkõige võttes vastu otsuse poliitilises küsimuses, millel on selge lisandväärtus.
Poliitika ilma väärtuseta on kõigest odav politikaanlus ja populism, ent inimelu on väärtuslik meile kõigile, sõltumata geograafilistest või kultuurilistest erisustest.
Ma julgustan tõemeeli oma kaasliikmeid kõigist fraktsioonidest seda tähtsat resolutsiooni toetama.
(Aplaus)
<D>
fraktsiooni ALDE nimel. - Proua juhataja, liberaalide fraktsiooni variraportöörina tahaksin tänada Malcolm Harbourit ja minu teisi kolleege nende suurepärase koostöö eest.
See toimik omab suurt tähtsust kõigi elektronside kasutajate jaoks Euroopa Liidus, ning lõpuks nõukoguga saavutatud kompromiss - ja need ei olnud üldse lihtsad arutelud - oli tasakaalus.
Nõukoguga peetud läbirääkimiste tulemusel on tehtud mõned olulised saavutused.
Üks suur täiustus võrreldes esimese lugemisega on seotud Euroopa hädaabinumbri 112 kasutamisega ning operaatorite kohustusega teha helistaja asukoht kindlaks ilma tehnilise teostatavuse aluseid kahjustamata, vähemalt tavatelefonide ja mobiiltelefonide operaatorite puhul.
See on suur saavutus, sest aitab hädaabiteenustel kiiremini reageerida ning suurendab kõigi kodanike elude kaitset igal pool Euroopa Liidus.
Võrguliikluse juhtimise põhimõtete sätted olid raportis vastuolulised, ent usun täiesti, et kompromiss kaitseb kasutajate õigusi nende endi valitud materjalile juurdepääsul ja teenuste kasutamisel.
Siin täiskogus ei ole keegi kunagi tahtnud piirata vabadust Internetile.
Meie eesmärk on olnud lubada võrguliikluse juhtimise toiminguid seni, kuni need on vajalikud, et tagada lõppkasutajatele parim veebielamus, ning seni, kuni need ei piira konkurentsi teenusepakkujate vahel.
Loen kompromissi selle eesmärgiga täielikult kooskõlas olevaks, mistõttu toetangi seda täielikult.
Usun ka, et teenustele juurdepääsu ja nende kasutamist puudutavad meetmed peaksid austama kõigi kodanike põhiõigusi ja -vabadusi, ja seda on ka raportis tagatud.
Mõned meist ei pruugi selle kompromissiga rahul olla, ent tahaksin rõhutada, et hoolimata selle puudujääkidest on see parim, mille koos nõukoguga saavutada suutsime, ning soovitan tungivalt teil homme selle poolt hääletada.
<D>
Hääletasin selle raporti poolt, kuna olen veendunud, et integreeritud tööstuspoliitika on Euroopa jaoks hädavajalik, eriti veel üleilmastumisega kaasnevate uute katsumuste eel, mis muudab tööstuspoliitika edasise arengu vajalikuks.
Tööstuspoliitika on edasiviiv jõud jätkusuutlikule tööhõivele ja ühiskonna jõukusele.
Üks tööstuses loodud töökoht tekitab veel vähemalt kaks täiendavat töökohta.
Tärkava turumajandusega riikide pidev industrialiseerimine ja meie suurimate konkurentide, nagu USA ja Hiina, kasvav tugevus seavad Euroopa positsiooni tööstuspoliitikas üha suurema kahtluse alla.
Seega peame veelgi arenema; selleks tuleb meil aga tagada oma tööstusliku baasi uuendamine, võttes kindlates sektorites kasutusele vastavad meetmed, kuid tagades ka Euroopa üldise konkurentsivõime ülemaailmsel tasandil ning Euroopa tööstuse jätkusuutliku kasvu.
See raport kutsub üles ka keskkonna-, konkurentsi- ja kaubanduspoliitika aluseks oleva integreeritud tööstuspoliitika kujundamisele eesmärgiga parandada ressursitõhusust.
Lisaks rõhutab see raport ka töötajate ja ametiühinguorganisatsioonidega tõhusa partnerluse tähtsust.
Välja on toodud ka vajadus ELi ja liikmesriikide vahel kooskõlastuse parandamise järele.
Ma pean neid meetmeid igati vajalikeks.
See raport näitab, et tööstuspoliitika edasise arengu tagamiseks on vajalik edasipüüdlik ja ettenägelik suhtumine.
<D>
komisjoni asepresident. - Hr president, mul on väga hea meel täna siin olla ja komisjoni nimel kõnelda sellisel olulisel teemal nagu läbipaistvus.
Pean tänama hr Pomés Ruizi selle omaalgatusliku raporti ning eelarvekontrollikomisjoni tema väärtusliku panuse eest.
Raportis käsitletakse viit põhiküsimust.
Esiteks annab raport juhised, kuidas avaldada teavet nende kohta, kes kasutavad ELi fonde toetuste ja lepingute kaudu.
Me töötame, et rakendada läbipaistvusele modifitseeritud finantsmääruse tingimusi.
Need tingimused lisati parlamendi jõupingutuste teel ja need jõustusid 2007. aasta mais.
Seoses otsese haldusega käivitas komisjon eelmisel aastal veebisaidi, mille ainus portaal pakub juurdepääsu eri peadirektoraatide kõigile asjakohastele saitidele.
Kuigi me jätkame nende saitide ajakohastamist tundub portaal ikka veel olevat üpris segadusseajav ja keerulise sisenemiskohaga.
Komisjoni talitused töötavad selle parandamise kallal.
Seoses jagatud haldusega on komisjoni osa valmis saada ja jõuda liikmesriikidega kokkuleppele nende teabeplokkide ühisstandardite osas enne 2008. aasta aprilli.
Viitan siin hr Jørgenseni heakskiidu andmist käsitlevale raporti projektile.
Liikmesriigid vastutavad andmete kogumise eest.
Komisjon vastutab kohaldatavate standardite eest ning kontrollib, et liikmesriigid peaksid kinni finantsmääruse tingimustest.
Teine küsimus hr Pomés Ruizi raportis on vahendite tagasinõudmise küsimus.
2008. aasta jaanuaris ütlesin ma eelarvekontrollikomisjonis selgelt välja, et komisjon pole siiani suutnud anda parlamendile arusaadavat pilti kõigist meie tagasinõudmisega seotud jõupingutustest.
Andsin hinnangu 2006. aastal tehtud tagasinõudmistele ja teavitasin parendustest meie oma süsteemis, nii et sel aastal on ABACi raamatupidamissüsteemil tagasinõudmise kohta märksa üksikasjalikumad ja täielikumad andmed.
Arutame seda metoodikat veel Euroopa Kontrollikojaga.
Teave tagasimaksmise kohta jääb liikmesriikide usaldusväärse panuseta ebatäielikuks.
Põllumajanduse osas on pilt julgustav.
Homme võtab komisjon vastu tegevuskava, et tugevdada meie järelevalvet struktuurifondide üle, käsitledes muude asjade hulgas ka seda küsimust.
Raporti kolmas küsimus on seotud finantshuvide deklareerimisega ning eelkõige sõltumatu võrdlusuuringuga, mis käivitati 2006. aasta juulis seoses Euroopa läbipaistvuse algatusega ning mille tulemused avaldati 2007. aastal.
Uuringus jõuti järeldusele, et enamikku Euroopa institutsioone reguleeritakse märksa tugevamini kui riikliku tasandi institutsioone.
Komisjoni ja Euroopa Investeerimispanga eetikaeeskirjad on ELi institutsioonide omadest kõige terviklikumad.
Kuigi uuringus märgiti, et komisjonil on suhteliselt hästi välja arendatud süsteem huvide konfliktidest teatamiseks, soovitati selles kaaluda meie ajutise eetikakomitee mandaadi laiendamist, et anda talle avaram soovituslik roll.
Kutsun teid üles selle uuringuga tutvuma ja tegema mis tahes järeldusi, mida te Euroopa Parlamendi jaoks vajalikuks peate.
Neljas hr Pomés Ruizi tõstatatud küsimus puudutab komisjoni nõustavate ekspertrühmade koosseisu.
Tahaksin hr Pomés Ruizi tänada siiani tehtud töö väärtuse tunnustamise eest.
Me vaatame läbi soovitused, mida te tegite edasiarenduseks.
Viies ja kõige olulisem küsimus käsitleb institutsioonide valitsemistava.
Eelmine reede, 15. veebruar 2008, oli liikmesriikidele tähtajaks saata ära aastakokkuvõtted.
Täna pärastlõunaks olime saanud liikmesriikidest 22 vastust.
Me hindame nende raportite vastavust finantsmääruse kohastele kohustustele ning teeme teile ettekande kohe, kui oleme saanud sellest selge pildi, võttes arvesse ka nende raportite kvaliteeti.
Kokkuvõtteks võin ma teile kinnitada, et suhtume läbipaistvusesse väga tõsiselt ning et Euroopa läbipaistvuse algatuses võetakse arvesse paljusid raportis tõstatatud punkte.
(Aplaus)
<D>
Hääletasin kliimamuutuse ja energia paketti kuuluva nelja direktiivi poolt, sest on oluline, et EL võtaks need dokumendid vastu enne 2009. aastat ja rahvusvaheliste läbirääkimiste alustamist.
Nende vastuvõtmise edasilükkamise tõttu hilineksid vajalikud sammud ja tekiks viivitused, kusjuures poleks sugugi kindel, et koostatakse parem dokument.
Ütlesin hääletusel "jah”,
sest kinnitati nn 3 x 20 eesmärk (kasvuhoonegaaside 20% vähendamine, tarbitava energia 20% vähendamine ja taastuvenergia 20% osakaal) ning kasvuhoonegaaside vähendamise määra tõstmine 30%ni, kui sõlmitakse ambitsioonikam rahvusvaheline leping;
sest see on väga vajalik seetõttu, et nõukogu poolt väljapakutu on komisjoni ettepanekutest tagasihoidlikum ning tekib oht, et sellega ei saavutata määratud eesmärke, vaid hajutatakse sihid pikale ajale, tehakse palju erandeid ja antakse võimalus rahastada kasvuhoonegaaside vähendamist väljapool ELi; see lükkaks edasi meie tööstusharudes, majanduses ja arengu käigus tekkiva süsinikdioksiidi hädavajalikku vähendamist;
ettevaatusabinõuna, sest kui edasimineku käigus eesmärke ei saavutata, peab Euroopa Parlament rakendama uut poliitikat;
sest see on esimene samm.
Olen alati arvanud, et heitkogustega kauplemise süsteemid ei muuda meie tööstust ega tegevust nii, et nende mõju keskkonnale väheneks.
Me peame nägema ette märkimisväärsed eraldised teadusuuringuteks ja uuendusteks, kehtestama keskkonnaalase dumpinguga võitlemiseks piirnormid, tollitariifid ja tööstuspoliitika ning kasutama muudatustega kaasnevaid Euroopa vahendeid.
<D>
kirjalikult. - Märkimisväärne osa Euroopa rahvastikust elab rannikualadel.
Enamik inimesi ei teadvusta endale, et Euroopa rannikuala pikkus on peaaegu 90 000 kilomeetrit.
Hooajalisele turismile vastanduva jätkusuutliku turismi arengut tuleb edendada.
Seda saab saavutada vaid toodete mitmekesistamise ja turismi alternatiivsete vormide abil - need on näiteks äri-, konverentsi-, kultuuri-, tervise-, spordi-, põllumajandus-, keele- ja mereturism.
Kuid traditsioonilise rannikuturismi edendamine jääb siiski eelistatud eesmärgiks.
Minu kodumaal püüame me suurendada liivarandasid ja teha neid rohkem.
Kahjuks on sellele siiani lähenetud diletantlikult.
Olemasolevatele randadele liiva mahalaadimine ja uute liivarandade loomine ilma vajalike infrastruktuuritöödeta on vaid vahendite raiskamine.
Liivarandu on paljudes teistes riikides ja territooriumidel laiendatud ja loodud aastaid.
Erinevus seisneb selles, et kõigepealt pandi paika vajalikud infrastruktuuritööd liiva looduslikuks kogumiseks ja erosiooni vältimiseks.
Ning sellega seoses on veel üks oluline aspekt praegustes ettepanekutes puudu, kui rääkida Malta suurimast liivarannast l-Ghadirast - see on austus ja hoolivustunne lähiümbruse vastu.
<D>
kirjalikult. - (RO) EL on võtnud kohustuse saavutada aastatuhande arengueesmärgid, nagu näiteks vähendada emade suremust sünnituse tagajärjel 75% võrra aastaks 2015.
Kuigi ELi riigid on üldiselt õigel teel, võib emade tervishoiu alal täheldada aeglast edasiminekut.
Euroopa Komisjoni algatus eraldada tervishoiusüsteemi reformimiseks vahendeid, et parandada rasedusaegsete ja sünnitusjärgsete teenuste kvaliteeti ning teenustele juurdepääsu, toetada reproduktiivmeditsiini alast uurimistööd ja meditsiinilise personali koolitamist, oli viienda eesmärgi saavutamiseks kohane.
Juunis 2008 Tallinnas vastuvõetud tervishoiusüsteemi arendamise harta on samuti oluline edasiminek.
On olemas siiski arenenud riike nagu Prantsusmaa, Suurbritannia või Holland, kus suremus on väga väike ja selle vähendamine 75% aastaks 2015 tundub keerulisem, kuna areng on aeglasem kui kõrgema emade suremuse tasemega riikides.
Samuti esineb suuri erinevusi selles, mis puudutab ELi riikides toimunud edasiminekut ja isegi riikide eri piirkondades tehtud edasiminekut.
Seetõttu on selleks, et 2015. aastaks püstitatud eesmärki täita, vaja Euroopa tervishoiusüsteemi kiiresti moderniseerida, asetades põhirõhu rasedusaegsete ja sünnitusjärgsete teenuste parandamiseks läbiviidavatele uuringutele ja tõhusama hügieeni alase hariduse ja pereplaneerimise edendamisele.
<D>
(IT) Austatud juhataja, daamid ja härrad, me oleme järginud Vahemere Liidu algatust, millele keskendutakse järgmisel pühapäeval Pariisi tippkohtumisel ja me loodame, et see algatus on edukas.
Tahaksin siiski selgitada mõnda asja.
Selle algatuse eesmärk on kindlustada mitmepoolne Euroopa-Vahemere mõõde.
Ma usun, et see on õige ja et peame liikuma selles suunas.
Ma arvan, et kui mingi poliitika vajab siiski kriitilist hinnangut, on see naabrus lõunapoolsete riikidega, kuna naabruspoliitika paneb tegelikult üksteisega võistlema riigid, mis on väga eraldatud.
Nii et me peame tegelema integratsiooniga nende riikide vahel ja nende ja Euroopa vahel, ning ühtlasi suunama sellesse vahendid.
Ma ütlen teile seda avameelselt, nõukogu eesistuja, et me tõepoolest ei hinda - ja ma ütlen seda ka president Barrosole - et te lõpetasite Audiovisuel Méditerranée programmi rahastamise, mis oli ainus kultuurilise ühistootmise vahend.
Te ütlesite, et on Euroopa kultuuriline erand, aga ma lisaksin, lugupeetud president, et on Euroopa-Vahemere kultuuriline erand.
Kui te arvestate maailma kahtkümmet tippintellektuaali, siis kümne hulgas leiate te paljusid moslemi kultuurist ja väga palju Euroopa-Vahemere piirkonna omi.
Nii et aidakem üksteisel kehtestada efektiivset poliitikat, et muuta nende riikide paljude inimeste elusid, eriti noorte ja naiste, kes loodavad Euroopa peale.
Me ei vaja häid üliõpilasi: me vajame selle suhte olemuse muutmist ja parlament on täiesti valmis tegema koostööd teie kui eesistujariigiga, kui te kavatsete liikuda selles suunas.
<D>
(EL) Härra juhataja, nagu kõik eelkõnelejad ütlesid, on Euroopa Liidu sümbolid olemas olnud juba palju aastaid.
Mis eesmärki Euroopa Parlament kodukorra muutmisega taotleb?
Me soovime rõhutada sümbolite niinimetatud õiget kasutamist, nagu seda tehakse kõigis organisatsioonides.
Kahjuks on liikmesriike ja kodanikke, kes on reageerinud ebamõistlikult.
Need reaktsioonid on tulnud liikmesriikidelt, kus arvatakse, et Euroopa Liidu sümbolite vastuvõtmine ja nende kasutamise edendamine viib üliriigi tekkeni.
Jumala pärast, kas sümbolid loovad tõesti selle üliriigi, millest mõned parlamendisaadikud on rääkinud?
Mõned ütlevad, et need mõjutavad inimeste ja riikide rahvuslikku tunnetust.
Kui mõnes riigis on rahvuslik tunnetus nii pinnapealne, et seda on võimalik kõikide riikide ühtsuse sümboliga varjutada, siis on mul kahju sellest, mida mõned nimetavad rahvuslikuks uhkuseks.
Selliseid argumente on siin Euroopa Parlamendis esile toodud.
On veel üks küsimus.
Kui mõned kodanikud ja liikmesriigid reageerivad nendele sümbolitele nii valuliselt, siis kuidas nad saavad olla edasi Euroopa Liidu liikmed, kui nad ei suuda isegi selle sümboleid vaadata?
Siin on vastuolu.
Euroopa Parlament teeb õigesti, kui võtab need sümbolid täna ametlikult vastu.
Sellega saadetakse sõnum, et Euroopa Liit peab oma sümbolite all ühiselt edasi liikuma, et iseend täiustada ja jõuda punkti, kus ta saab täita oma rolli.
Euroopa Liidu roll on edendada põhimõtteid ja väärtusi kogu maailmas.
<D>
Jällegi juhime tähelepanu sõna- ja ajakirjandusvabaduse küsimusele ning ajakirjanike kohtlemise üldisele poliitikale Aserbaidžaanis.
Erinevate allikate teadetest nähtub, et ajakirjanike ja igasuguste poliitiliste aktivistide olukord Aserbaidžaanis muutub üha raskemaks.
Juba 2005. aastal kinnitas Aserbaidžaani president Ilham Alijev, et austatakse kõiki ajakirjanike õigusi ja nad võivad mis tahes ohu korral loota abile.
Ent faktidest ilmneb, et need sõnad on vaid tühi lubadus.
Mulle kui aastaid ajakirjanikuna töötanud inimesele, kes tunneb seda tööd läbi ja lõhki, on see teema eriti tähtis.
Aserbaidžaanis takistatakse pidevalt ajakirjanike põhirolli, usaldusväärse ja usutava teabe edastamise täitmist.
On vastuvõetamatu, et ajakirjanikud teevad oma tööd vahistamise ja keha läbiotsimise ähvardusel.
Aserbaidžaani ametivõimud peavad mõistma, et vaba ja sõltumatu meedia tegevus annab rahvusvahelisele üldsusele selgelt märku, et riik on maailmaareenil usaldusväärne partner.
Euroopa Parlamendi sõnum peaks olema selge - Euroopa Liiduga tehtavast majanduskoostööst saadav kasu ei tohi varjutada ootusi seoses vajadusega liikuda põhiliste inimõiguste - eriti sõna- ja ajakirjandusvabaduse - austamist käsitlevate Euroopa normide täitmise poole; need põhiõigused on demokraatia alustalad ja ilma nendeta ei ole tänapäeva demokraatlikul ühiskonnal võimalik eksisteerida.
<D>
Arutelu kaubandussuhete üle Hiinaga toob meid alati tagasi inimõiguste küsimuste juurde selles riigis.
See on arusaadav.
Vastuväiteid, mida suhe Hiinaga tekitab, on võimalik mõista erinevate hinnangute valguses, mis on enamikel juhtudest õigustatavad.
Jääb mulje, et Hiina majanduskasvul pole paralleeli inimõiguste ja demokraatia austamisega selles riigis ega tema tegudega rahvusvahelisel tasandil: töötajate ekspluateerimine, tööjõu regulatsiooniraamistik, mis on võrreldamatult vähenõudlik, keskkonnaküsimuste ja intellektuaalse omandi ning patentide küsimuste mittearvestamine - kõik need tegurid on barjääriks avatud kaubandussuhetele, mida iseloomustab austus rahvusvahelise hea tava vastu.
Sellele vaatamata on kaubandus olemas ja kasvab.
Hiina roll tänapäeva maailmamajanduses on võrratu ning tema osalemine käesolevas kriisis eluliselt oluline.
Seetõttu on oluline nõuda austust rahvusvahelise kaubanduse reeglite ja põhimõtete vastu, turgudele võrdse ligipääsu ning demokraatia ja inimõiguste kaitse vastu, heitmata kõrvale tegelikkust ja meie kasvavat vastastikust sõltuvust.
Tegelikult on meil vaja antud olukorrast maksimum kätte saada, mitte ainult seda, et seda võimsat riiki paremini mõjutada.
<D>
Proua juhataja, kommunistlikud, totalitaarsed režiimid kasutasid süstemaatiliselt kunstlikke inimeste tekitatud näljahädasid.
Seitsekümmend viis aastat tagasi otsustas Stalin välja juurida Ukraina rahvusliku identiteedi ja vastupanu, luues taolise näljahäda Euroopa leivakorvi keskmesse.
Näljahädast mõjutatud piirkondadele keelduti abi andmast.
Veel hullem - punaarmee piiras sisse sadu külasid.
Nälgivatele inimestele keelati kõige elementaarsem inimõigus - õigus põgeneda kindla surma eest.
Inimesed, kes proovisid põgeneda, püüti kinni nagu metsloomad ja lasti maha.
Alles täna reageerime ühele kommunistliku diktatuuri kõige kohutavamale kuriteole.
Selliste kuritegude usaldusväärse hindamise aeg on ammu möödas.
Kõik inimsusevastaste kuritegude ohvrid väärivad sama staatust.
Ei saa olla esmaklassilisi natsismi ohvreid ja teiseklassilisi kommunismi ohvreid lihtsalt seetõttu, et Euroopal puudub endiselt integreeritud lähenemisviis kõikidele totalitaarsetele režiimidele ning ta pole asunud konkreetsele seisukohale kuritegude suhtes, mis leidsid aset mandri idaosas.
Meil on kohustus teada, mis juhtus Stalini võimu all, täpselt nagu me teame, mis juhtus Hitleri võimu all.
Peame lisaks solidaarsusele Ukraina rahvaga ja tõepoolest kõigi rahvastega, kes on kannatanud totalitaarsete kuritegude tõttu, võtma vastu ka moraalse kohtuotsuse.
Üksnes nii on võimalik saavutada kõnealuste arutelude eesmärk: tagada, et see monumentaalne, hävitav lugupidamatus inimelude ja väärikuse vastu ei kordu kunagi üheski Euroopa osas.
Vajame üleeuroopalist leppimist - leppimist, mis saab tulla ainult tõest ja õigusest.
Meie kohustus on tagada, et kuulus "enam mitte kunagi” kehtib võrdselt ka Ukraina rahva kohta.
<D>
Härra juhataja, Läänekalda ja Gaza sektori külastus, mida siin mainiti, oli šokk - isegi neile meie seast, kes on seal palju kordi viibinud.
Piiride sulgemine Iisraeli poolt ja lugematud kontrollpunktid teevad võimatuks terve majanduse arendamise ja ELi humanitaarabi käsitlevate normide järgimise.
Nõukogu ja komisjon peaksid kohe sekkuma, et Palestiina majandus tagasi jalule aidata.
Lubage mul öelda selgelt: ilma sellise sekkumiseta ei saa rahukonverents olla edukas.
Nagu korduvalt on öeldud, pole majanduslikku mõõdet võimalik lahutada poliitilisest.
Teiste sõnadega, Iisraeli okupatsioon tuleb lõpetada või rahu ei saabu kunagi.
Lisaks majanduslikule väljakurnamisele toimub praegu palestiinlaste radikaliseerumine.
See kasvab vaeste hulgas - keda Iisraeli blokaadi tulemusena on üha rohkem - ja noorte hulgas.
Palestiinlaste vanem põlvkond on korduvalt hoiatanud, et täna üleskasvavad noored pole kunagi elanud iisraellastega koos ja et nende ainus kogemus neist on inetud müürid, sõjalised sissetungid ja puberteediealised sõdurid, kes nende isasid mõnitavad.
Niimoodi ei looda rahu, vaid ainult lepitamatuid vaenlasi.
Samuti puudub siin usaldus ELi vastu, mis heitis kõrvale demokraatlikud valimised Palestiina territooriumidel ja, isoleerides Hamasi, on näidanud nii diplomaatilist küündimatust kui ka, taas kord, topeltstandardeid.
Seni, kuni käimasolevatel läbirääkimistel pole esindatud kõik palestiinlased, rahu ei saavutata, nagu kõik, kes protsessis osalevad, ka väga hästi teavad.
Nagu hr Davies ja teised on märkinud, puruneb igasugune rahulootus kildudeks, kui Iisraeli valitsus mõtleb E1 sundvõõrandada.
Nii Ameerika Ühendriigid kui ka EL on kindlalt öelnud, et seda ei tohi juhtuda.
Küsimus, millele nõukogu ja komisjon peaksid nüüd vastama, on järgmine: milline tegevus on kavas selle Palestiina Ida-Jeruusalemma sundvõõrandamise ärahoidmiseks?
<D>
fraktsiooni PSE nimel. - (LT) Hea tara taga on hea naaber.
See on üks vana Inglise vanasõna.
Täna, naaberriikidele mõeldes, oleks asjakohasem öelda, et paremad oleks madalad aiad või poleks neid üldse.
Valgevene muutus 20. ja 21. sajandi vahetusel koos üha suurenevate suundumustega autoritarismile Euroopa üksikuks vanaks haigeks meheks.
Riik langes eneseisolatsiooni ja isolatsiooni, samal ajal kui tara tema ümber üha kõrgemaks muutus.
Inimõiguste rikkumiste tõttu Euroopa Nõukogus Euroopa keskmes olevale riigile kohta ei olnud.
Möödunud aasta andis meile lootust, et Euroopa Liidu ja Valgevene vahelised suhted võivad muutuda ja et tarasid, mida ma mainisin, saab madalamaks võtta.
Siin on mainitud väikeseid samme, mida Minsk on seoses poliitvangide, erakondade registreerimise ja ajalehtede registreerimisega õiges suunas astunud.
Me võiksime mainida ka Euroopa Liidu esinduse tulevast avamist.
Ma jagan nii komisjoni liikme kui ka ministri ettevaatlikku optimismi ja tunnen, et see taevas on selginemas, aga et taevas on ikka veel palju pilvi.
Meie kolleeg härra Protasiewicz on juba maininud nii meediavabadust kui ka tegelikke tingimusi, mis võimaldavad erakondade moodustamist, ja riik on üldiselt ka suurte majanduslike ja sotsiaalsete muutuste äärel.
Reformid peaksid vaatama tulevikku ja tegema kergemaks tavaliste inimeste elu.
Ma arvan, et Euroopa Liit peaks minema ka vastastikuse mõistmise teed.
Esiteks kaotades või vähemalt vähendades viisanõuete finantspiirangud, mis takistavad inimestel suhtlemist.
Valgevene on teinud otsuse ehitada üks tuumaelektrijaam, mis on tõenäoliselt Leedu pealinnale Vilniusele üsna lähedal.
Mitut sellist elektrijaama kavandatakse Leetu, Lätti ja Eestisse.
Nende ja teiste riikide vahel peab toimuma dialoog ja toimuma pidevad konsulteerimised, et me väldiksime arusaamatusi, keskkonnakahju ja teiste riikide huvide eiramist.
Brüssel peaks jälgima hoolikalt, kuidas Minsk täidab Aatomienergiaagentuuri (IAEA) soovitusi, aatomijulgeoleku konventsioone, ja kaitsma Euroopa Liidu riikide huve.
Ma ei usu, et Valgevene teeb mingeid tõelisi edusamme, välja arvatud juhul, kui lammutatakse sein ametlike institutsioonide ja sealsete inimeste vahel.
Valitsust peaks huvitama opositsiooni, VVOde, liitude ja noorteorganisatsioonidega kõneluste ja läbirääkimiste pidamine.
Euroopa Parlament esitab mõne kuu pärast soovitused selle kohta, kas me peaksime jätkama selle aia lammutamist või peaksime hoopis kõrgema ehitama.
Kui meil ei õnnestu seda võimalust ära kasutada, purunevad mõlema poole inimeste illusioonid.
Nagu öeldakse - pall on Minski väljakupoolel.
<D>
(FR) Austatud juhataja, minagi tahaksin väljendada rahulolu lepitusmenetluse käigus saavutatud kokkuleppe üle.
Selleks oli vaja eesistujariigi Rootsi tarkust, komisjoni tulemuslikku toetust, parlamendi raportööride pädevust ja fraktsioonide esindajate kompromissivalmidust.
Tänagem neid kõiki.
Minu arvates ei ole see kokkulepe siiski mitte kõige tähtsam.
Mis puudutab Euroopa eelarve tulevikku, siis selle nädala kõige tähtsam sündmus ei leia aset mitte siin, Strasbourgis, vaid Kopenhaagenis.
Seal on meie suured riigijuhid kahe päeva jooksul leppinud kokku vajaduses leida ainuüksi 2010. aastaks 2,4 miljardit eurot, et rahastada nn ELi abi ebasoodsas olukorras olevatele riikidele, keda mõjutab kliimamuutus.
Meid, parlamendiliikmeid, oleks peetud vastutustundetuks, kui me poleks suutnud ELi eelarvet 81 miljoni euro võrra kärpida, ent nüüd on kuskilt esile kerkinud summa 2,4 miljardit.
Mul on selle tulemuse üle hea meel, kuid ükski demokraat ei saa leppida menetlusega, mis on nii ebaselge, milles puudub igasugune demokraatlik kontroll - nii Euroopa Parlament kui ka liikmesriikide parlamendid seatakse lihtsalt fakti ette - ja millel on nii ebaõiglased tagajärjed teatud liikmesriikide jaoks, sest mõned liikmesriigid peavad maksma kaks või kolm korda rohkem kui teised, sama jõukad liikmesriigid.
Kuid olgem siiski rahul sellega, et meie riigipead ja valitsusjuhid tunnistavad, et ELi ühise poliitika jaoks ei piisa enam eelarvest, millesse makstakse vaid 1% sisemajanduse koguproduktist.
Nad kujundavad Euroopa Liidu eelarvet ümber, kuid teatavas mõttes paralleelselt.
Loodan, et komisjoni uus koosseis ja eesistujariik Hispaania aitavad luua aluse Euroopa Liidu uuele eelarvele, mille vajaduses ei kahtle enam keegi.
<D>
kirjalikult. - (IT) Kõigepealt õnnitleme raportööri Maria do Céu Patrão Nevesit suurepärase töö eest, mida ta seni teinud on, ning samuti hääletuse positiivse tulemuse eest!
Loodame, et roheline raamat, mis peagi meie komisjoni jõuab, on eelmänguks valge raamatu peatsele täiskogu istungile jõudmisele.
Euroopa on alati kalandussektorist huvitatud olnud.
Usume siiski, et peame investeerima veel rohkem teadusuuringutesse, eriti kalandussektoris, kaasa arvatud ka järgmises raamprogrammis.
Usume ka, et kalandussektoris tuleb kvootide süsteemi paindlikkuse suurendamise ning kontrollimise ja kalavarudega seotud suurema vastutuse kaudu parandada teadlikkust eeskirjadest.
Tahame lisaks kolmandate riikidega tugevamaid partnerlussuhteid, et võidelda seadusevastase kalapüügiga, ning paremat koostööd Vahemere piirkonna riikidega, et reguleerida otsustavalt kalandust sellistes piirkondades nagu Vahemeri, mis on olnud alati erinevate tsivilisatsioonid ja kultuuride häll.
Viimaks ütlen, et oleme nõus uuendamist käsitlevate sätetega lõikes 23, eelkõige väikesemahuliste laevastike osas, kuid me tahaksime seoses sellega saada siiski rohkem andmeid.
Mis puudutab lõikeid 62 ja 63, mis käsitlevad kalandussektori kutseõpet, siis tahaksime me ka siin saada selgitusi, eelkõige väikesemahulise kalapüügi puhul, mis laevastike haldamise eeskirjade rangemaks muutmise korral kõige enam kannataks.
<D>
Proua juhataja, peaaegu kolm nädalat on möödunud sellest, kui tsüklon Nagris Birmat tabas, hävitades Ayeyarwady sadamad ja deltad.
See hävitas maju ja linnasid, tappes tuhandeid inimesi ja jättes tuhandeid teisi kodutuks.
- Ajalugu on meile õpetanud, et kui me inimeste kannatustele kohe ei reageeri, suurenevad need kannatused mitmekordselt, rohkem, kui me suudame mõista.
Mitmel moel kajastab Birma režiimi tegevusetus seda, mida me siin selles parlamendis mitmel viimasel aastal Birmas praegu valitseva sõjaväelise hunta kohta oleme öelnud.
Aga vaatamata meie vastuseisule sellele sõjaväelise huntale, peame leidma - ükskõik millisel teel - mehhanismid abi viimiseks otse inimesteni.
Ma tervitan asjaolu - ja ma poleks arvanud, et ma seda täna ütlen -, et sõjaväeline hunta on lubanud viiel ÜRO helikopteril toitu jagada, kuigi Prantsusmaa laev ja Ameerika laevad seisavad sadamas, oodates võimalust toimetada inimestele toitu ja arstiabi.
Meie kõigi kohus on tagada, et me teeksime maksimaalseid jõupingutusi kannatavate inimeste aitamiseks.
Tegelikult, mis puudutab neid Birma suuri kaitsjaid, hiinlasi, siis Birma võiks õppust võtta sellest, kuidas hiinlased reageerisid enda viimasele loodusõnnetusele, paludes rahvusvahelist abi Jaapanilt ja teistelt riikidelt.
Loodetavasti on meil võimalik nende erinevate liitude vahel luua tingimused abi kohaletoimetamiseks.
Rahvusvahelise Kriminaalkohtu küsimus on teema mõneks teiseks päevaks.
Meie esimene ja vahetuim ülesanne, nõustudes Louis Micheli juba öeldud sõnadega, on tagada mehhanismid abi kohaletoimetamiseks, infrastruktuuri ülesehitamiseks, kodude ülesehitamiseks ning, mis kõige tähtsam, Birma rahva kannatuste jätkumise ärahoidmiseks.
<D>
(NL) Härra president, põhiseadus on surnud.
Elagu põhiseadus!
Kuidas teisiti saakski kirjeldada Lissaboni sündmusi?
Me kõik nõustume, et reformileping on ainult selle põhiseaduse kloon, mille prantslased ja hollandlased tagasi lükkasid, mis on, nagu ütles Valéry Giscard d'Estaing, veelgi vähem loetav kui selle originaal.
Kõigest hoolimata tuleb iga hinna eest vältida rahvahääletusi, nagu meile öeldi.
Tõepoolest eksisteerib 2005. aastaga võrreldes üks suur erinevus.
Seekord ei anta prantslastele, hollandlastele ja teistele Euroopa kodanikele võimalustki väljendada oma arvamust.
Näite sellisest demokraatia põlgamisest võib leida volinik Wallströmi sõnavõtust, kellel on alati palju öelda lõhe ületamise kohta Euroopa ja kodanike vahel.
Ta kutsub riikide parlamente üles ratifitseerima seda teksti võimalikult kiiresti.
Siiski on demokraatia tõeliseks austamiseks vaja, et kõigi ELi liikmesriikide kodanikud saaksid väljendada oma arvamust lepingu kohta, teksti kohta, mis mitmes suhtes kahjustab rahvusriikide suveräänsust rohkem kui vaja.
Need, kes selle eest vastutavad, ei tohiks kaevata, kui kodanike hirm avaldub taas kord vastupanuna ametliku Euroopa vastu järgmistel Euroopa Parlamendi valimistel.
<D>
(RO) Tunnustades Iraagi poolt hiljuti saavutatud edu siseriiklikes küsimustes ja välispoliitikas peab Euroopa Liit innustama Iraagi võime jätkama neid pingutusi, mis arendavad föderaalse riigi demokraatlikke, stabiilseid ja õiguspäraseid institutsioone.
Võttes arvesse etnilist ja religioosset olukorda, leian ma, et ainsaks teostatavaks võimaluseks on föderaalne Iraak.
Ma viitan siinkohal keskvalitsusega ja mitte killustunud Iraagile.
Ka Euroopa Liit peab kaasa aitama stabiilse Iraagi riigi eksisteerimisele, mille institutsioonid on võimelised tagama riiklikku suveräänsust, riigi ühtsust, territoriaalset terviklikkust, majanduse säästvat arengut ja iraagi inimeste head elujärge.
Euroopa Liit peab aktiivselt toetama Iraagi institutsioonilist arengut, mis põhineb riigi hetkeolukorral ning austab iraaklaste ja kõigi Iraagi territooriumil elavate etniliste ja religioossete kogukondade ajaloolisi, religioosseid, kultuurilisi ja identiteedi traditsioone.
Selles kontekstis on soovitatav luua teatud nõuandvaid organeid, mis koosnevad kõigi Iraagi etniliste ja religioossete kogukondade liidritest selleks, et anda keskasutustele rohkem seaduspärasust.
Euroopa Liit peab toetama Iraagi institutsioonilist arengut Eujust Lex missiooni ja Euroopa asjakohaste rahaliste vahendite kaudu
Ma rõhutan vajadust saata Euroopa rahalised toetused otse nendele Iraagi institutsioonidele, kellele toetused on määratud.
Neid toetusi peaksid haldama Euroopa Liidu institutsioonid Euroopa kodanike jaoks läbipaistvalt ja nähtavalt.
Ma soovitan Euroopa Liidu institutsioonidel ära kasutada nende liikmesriikide kogemusi ja teadmisi, kes on juba Iraagi territooriumile saatnud tsiviil- ja militaarjõud selle riigi stabiilsuse taastamise ja ülesehitamise protsessi raames.
Samas leian ma, et Euroopa ettevõtteid tuleks julgustada ja toetada Iraagi ülesehitamise protsessis osalema ning oma tegevust sealses piirkonnas rohkem arendama.
<D>
Hääletasin resolutsiooni poolt, milles käsitletakse Türgi 2010. aasta eduaruannet.
Kui Türgi alustas läbirääkimisi ELiga ühinemise üle, kohustus ta tegema reforme, arendama heanaaberlikke suhteid ja viima end järk-järgult vastavusse ELi nõuetega.
Siiski on selge, et Türgi edusammud on liiga aeglased, mis näitab selle riigi valitsuse esindajate soovimatust rakendada reforme ja riik demokratiseerida.
Euroopa Parlament on väga mures ajakirjandusvabaduse olukorra halvenemise, mõne tsensuurimeetme ja suureneva enesetsensuuri pärast Türgi meedias, sealhulgas Internetis.
Taunime piiranguid kogunemisvabadusele ja eelkõige asjaolu, et politsei surus vägivallaga maha tudengite meeleavaldused Ankara ülikoolis 2010. aasta detsembris.
Euroopa Parlament tunneb samuti muret selle üle, et Türgis inimõiguste kaitsjaid taga kiusatakse.
See kujutab endast vaid osa inimõiguste rikkumistest riigis, mille eesmärk on saada ELi liikmesriigiks.
On selge, et praegune inimõiguste olukord Türgis on keeruline, võiks isegi öelda, et vastupidine ELi väärtustele ja poliitikale.
Sellisel taustal jooksevad läbirääkimised ELiga ühinemise üle ummikusse.
Seepärast arvan, et Türgi ametiasutused peavad võtma kõigis valitsuse harudes vastu viivitamatud jõulised reformid või kaaluma võimalust, et Türgist saab ELi liikme asemel tema strateegiline partner.
<D>
komisjoni liige. - (CS) Härra juhataja, daamid ja härrad, veepuudus ja põud esindavad peamist ülemaailmset probleemi ning on selge, et kliimamuutus raskendab olukorda ja viib tõsise veepuuduseni.
Seda suundumust kinnitas veel üks raport kliimamuutuse mõju kohta Euroopas, mille eelmisel nädalal koostas Euroopa Keskkonnaagentuur.
Põudade sagedus ja tugevus Euroopa Liidus on viimase 30 aasta jooksul dramaatiliselt tõusnud ning üle 100 miljoni inimese ja peaaegu kolmandik Euroopa Liidust said sellest 2003. aastal kahjustada.
Pärast seda, kui komisjon esitas oma teatise veepuuduse ja põudade kohta, oleme saanud selle suundumuse kohta veelgi rohkem tunnistust.
Küpros elas üle oma kõige hullema põua, mis algas 1900. aastal.
Suvel peatati niisutusvee varustus ning põllumehed kaotasid selle tagajärjel 80% saagist.
Mõnes piirkonnas hävis teravili täielikult.
Küprose kahjud olid hinnanguliselt 1,5% SKTst.
Kuid see polnud üksikjuhtum: 2008 on Küprosel kolmas järjestikune põua-aasta.
Seega on parlamendil nüüd õige aeg arutada oma raportit veepuuduse ja põudade kohta.
Mul on hea meel, et Euroopa Parlament kasutab võimalust saata välja selge sõnum, et on tarvis probleemiga tegelema hakata.
Globaalne soojenemine, rahvastiku kasv ja tarbimise suurenemine per capita - kõik see tähendab, et surve meie veevarudele tõuseb.
Selle tagajärjel on veepuudus ja põud muutumas aina tõenäolisemaks ning neil on otsene mõju rahvastikule ja neile majandusharudele, mis sõltuvad veevarustusest, näiteks põllumajandusele, turismile, tööstusele, energiavarustusele ja transpordile.
Neil on ka kahjulikud kõrvalmõjud looduslikule mitmekesisusele ja vee kvaliteedile.
Metsatulekahjude oht ja maa kurnamine suureneb.
Kui kiireloomulisi meetmeid ei võeta, siis tekib tervete piirkondade kõrbestumise oht, nii Euroopa Liidu sees kui ka väljaspool.
Selleks, et seda vältida, peab meie esmane prioriteet olema oma käitumistavade muutmine suunas, mis viib tõhusa veekasutuse ja vee säästmiseni.
Samal ajal tuleb võtta kõigil tasanditel vee säästmisele suunatud meetmeid.
Selle saavutamiseks on oma roll täita kogu rahvastikul; riiklike meetmete vastuvõtmisest valitsuse tasandil üksi ei piisa.
Viimane Eurobaromeetri uuring, milles elanikkonda küsitleti nende suhtumise kohta kliimamuutusesse, näitas, et 62% eurooplastest peab kaheks kõige tõsisemaks probleemiks tänases maailmas kliimamuutust ja globaalset soojenemist, 68% eurooplastest arvab, et kõige tõsisem probleem on vaesus ning toidu- ja joogivee puudus.
Sellel taustal on heaks uudiseks, et üldsuse väljendatud hirmud peegelduvad ka inimeste käitumises: 61% eurooplastest kinnitavad, et on isiklikult võtnud kliimamuutusega tegelemise meetmeid ning vähendanud oma kodust veekasutust rohkem kui poole võrra.
Härra juhataja, daamid ja härrad, mul on hea meel märkida, et teie raportis tervitatakse komisjoni teatist ning toetatakse esimest kavandatud poliitiliste tegutsemisvõimaluste paketti.
Tahaksin tänada raportööri härra Seeberit tema suurepärase töö eest raportiga, samuti proua Herranz Garcíat ja proua García Pérezit põllumajanduskomisjonist ja regionaalarengukomisjonist nende positiivse ja konstruktiivse panuse eest.
Eelmisel aastal nõukogu vastuvõetud järelduste ja raporti vahel on laialdane kooskõla meetmete osas, mis tuleb võtta.
Nüüd on ülesanne muuta see poliitiline toetus tegelikeks meetmeteks.
<D>
- (FR) Proua juhataja, vastuseks härra Racki küsimusele: me oleme muidugi teadlikud tugevast Türgi mõjust Küprose põhjaosas ja tõstatame need probleemid.
Nagu te teate, külastavad neljapäeval Euroopa Parlamenti valitud esindajad Põhja-Küproselt ja see on meie võimalus avaldada sügavat muret seoses kõnealuste küsimustega.
Lubage mul rahustada härra Allisteri, öeldes talle, et me jälgime loomulikult kõikide usundite saatust, ja ma tänan teda teatamast juhtumist seoses nende kahe protestantide kogukonnast pärit mehega, keda on tõepoolest usuliste tõekspidamiste tõttu ähvardatud ja rünnatud.
Seepärast juhime me Türgi ametiasutuste tähelepanu sellele küsimusele, härra Allister.
Teema: Uus rändesurve Euroopale
Viimastel nädalatel on olnud tunda rändesurve suurenemist Euroopa Liidu Vahemere piirkonna riikidele.
Kas nõukogu kaalub uusi diplomaatilisi meetmeid või muud tüüpi meetmeid, et aidata kõnealustel riikidel hoida tagasi ebaseadusliku sisserände värsket lainet, mis praegu seda piirkonda mõjutab?
<D>
fraktsiooni GUE/NGL nimel. - (DE) Proua juhataja, lubage mul öelda kategooriliselt, et me ei saa lubada Ameerika Ühendriikidel Euroopat lõhestada.
Euroopa peab toimima kui üks riik, sest see on ainus viis, kuidas eristada ennast teistest ning säilitada kaalukas roll rahvusvahelisel tasandil.
See puudutab eelkõige Euroopa tegemisi Ameerika Ühendriikidega.
Üksikul liikmesriigil on mõistagi vähem kaalu kui Euroopa Liidul kui kogukonnal.
Samas, kui liikmesriik tegutseb üksi, võib ta nõrgestada liitu kui tervikut ning nõrgestada teda tõepoolest olulisel määral.
Selline lähenemisviis õõnestab eelkõige Euroopa usaldusväärsust.
See annab USA-le piltlikult öeldes hõbekandikul haamri, millega lüüa kiil keset Euroopat, võimaldades USA-l hankida üksikutelt liikmesriikidelt seda, mida ta liidu kui terviku käest ei saa.
Ameerika Ühendriikide ja Euroopa Liidu vahelised läbirääkimised, mis kulmineerusid 2007. aasta juulis lepinguga reisijate nimede ülekandmise kohta, näitasid et liidul oli peaaegu võimatu panna USAd oma mis tahes seisukohti vastu võtma.
Paljude erurooplaste ja ka minu seisukohast tagab kõnealune leping USA-le juurdepääsu juba niigi liiga paljudele Euroopa lennureisijaid käsitlevatele andmetele.
Pealegi ei tea me, kuidas neid andmeid täpselt kasutatakse või kellele neid edastatakse.
Põhiküsimus on, kas see suur hulk andmeid täidab üleüldse mingisugust eesmärki võitluses terrorismi vastu.
Seega leian, et see on täiesti kummaline, et üksikud liikmesriigid lähevad nüüd veelgi kaugemale kui leping nõuab ning lasevad ennast siduda niinimetatud hobusekaubandusega, milles vahetatakse viisast loobumine veelgi suurema hulga andmete ülekandmise vastu.
See ei saa olla üldsuse huvides.
Kõnealuste liikmesriikide kodanikud saavad kindlasti õiguse reisida Ameerika Ühendriikidesse ilma viisata, nagu teistel ELi kodanikel juba on, kuid missuguse hinnaga meie kõigi jaoks.
Ei, selline lähenemisviis tekitab ohu, et Euroopalt hakatakse välja pressima.
Kui liikmesriigid ei tegutse koos ega näita üles solidaarsust ning kui nad ei tegutse liidu kokkukuuluvuse nimel, ei peaks me olema üllatunud, kui inimesed Ameerika Ühendriikides ei võta Euroopa Liitu tõsiselt.
<D>
kirjalikult. - (PL) Euroopa digitaalraamatukogu Europeana peab saama üle paljudest raskustest.
Selle üleeuroopalise ettevõtmise edu ei ole veel kaugeltki mitte kindel.
Esiteks seepärast, et praeguseks sisaldab Europeana peamiselt vaid paari kõige aktiivsema riigi teoseid.
Teiseks ei ole need kaasaegsed teosed, mis inimestele kõige rohkem huvi pakuksid, vaid vanemad avalikus omandis olevad teosed.
Tahan juhtida erilist tähelepanu ühele Europeana projekti aspektile, mis on minu arvates selle edu aluseks - rahastamine.
Digiteeritud kogude laiendamine on väga kulukas ning kestab veel mitmeid aastaid.
Samas on aga tagatud Europeanale rahalised vahendid ainult 2013. aastani projekti raames, mida rahastavad osaliselt Euroopa Komisjon ja liikmesriigid ning samuti erasponsorid.
Minu arvates on äärmiselt tähtis tagada stabiilsete rahastamisvahendite olemasolu uue 2014.-2020. aasta finantsperspektiivi raames.
Samuti peaks liikmesriikide kultuuriasutustele antav Euroopa toetus aitama kaasa nende kogude digiteerimise kiirendamisele.
Samas tuleks kehtestada ka kohustuslikud digiteerimiseesmärgid, mille tähtaegadest liikmesriigid kinni pidama peavad.
Ainult järjekindlat nn porgandi-ja-kepi-strateegiat kasutades on võimalik teha Europeanast atraktiivne portaal, mis lugejatele ja teadlastele huvi pakub, mitte digitaalne pööning, kus sentimentaalselt vana kola hoitakse.
<D>
(EL) Härra president, järgmise paari päeva jooksul tähistame me mitmeid tähtpäevi:
10 aastat tagasi algas NATO ja Euroopa Liidu valitsuste valla päästetud räpane sõda Jugoslaavia rahva vastu, nii vasemalt kui ka paremalt tiivalt;
kuus aastat möödub Iraagis toimunud kuritegelikust sõjast ja USA ning selle tahtlike liitlaste Iraagi okupeerimisest, sõjast, milles hukkus umbes 1,5 miljonit iraaklast;
60 aastat möödub imperialistliku sõjamasina ja terve maailma rahu ähvardaja NATO loomisest, mille kuuekümnenda aastapäeva tähistamist valmistatakse ette piduliku tippkohtumisega Strasbourgis.
10 aastat tagasi, 23. ja 24. aprillil 1999 allkirjastasid NATO liikmesriigid Washingtonis 50nda aastapäeva tähistamiseks deklaratsiooni, et kinnitada NATO uus doktriin.
Seega võeti kasutusele uus NATO strateegia, mis kukutab ametlikult ka rahvusvahelise õiguse põhieeskirjad.
Sellele järgnes uus sari NATO kuritegelikke sekkumisi Afganistanis, Iraagis, Iraanis ja Lähis-Idas.
NATO tippkohtumiseks valmistudes on Prantsusmaa ametivõimud muutnud Strasbourgi keskuse suletud tsooniks ning rakendanud Schengeni konventsiooni vahendeid, et takistada rahudemonstrantide sisenemist Prantsusmaale.
Demonstrantidega tegelemiseks on mobiliseeritud arvestatavad sõjaväe- ja politseijõud.
Meetmed, mis rikuvad häbitult demokraatia põhiõigusi, näitavad hästi, kui väga imperialistid ja NATO inimesi kardavad.
Inimesed peavad vastama tähistamistele ja fiestadele, millega tähistatakse NATO imperialistlike kuritegude kuuekümnendat tähtpäeva, toetades anti-imperialistlikku rahuliikumist, tugevdades rohujuurte tasandil NATO laialisaatmise nõudmisi...
(President katkestas sõnavõtu)
<D>
(DE) Proua juhataja, Birma kriisi suurus on kohutav: 100 000 surnut, 200 000 teadmata kadunut ning enam kui kaks miljonit kodutuks jäänut 54 miljoni elanikuga riigis.
Irrawaddy delta on Birma suurim riisitootmispiirkond ning mängib toituainete tootmises võtmerolli.
Tsunami pühkis üle saare 22 miili ulatuses, ujutades üle põllud ning jättes paljud neist sooldunuks.
Teiste sõnadega lisandub praegusele humanitaarkatastroofile keskmises perspektiivis toiduainete tootmise kriis Irrawaddy deltas.
Birma inimesed vajavad tungivalt rahvusvahelise üldsuse kohest ja pikaajalist abi.
Kahjuks tuleb see abi suruda läbi vastu kindralite tahet, saagu, mis saab.
Hädaabi tõkestav valitsus on rahvusvaheliste suhete ajaloos ennekuulmatu.
Tsükloni ohvreid hoiab pantvangis paranoiline ja mõrvarlik sõdurite jõuk, kes on Birmat mitmeid aastakümneid valitsenud.
Möödunud aasta septembris suruti julmalt maha budistlike munkade juhitud populaarne demokraatiameelne liikumine.
Tuhanded inimesed tapeti või rööviti ja nüüd surevad kümned tuhanded, sest valitsus ei luba abi läbi.
Valitsuse keeldumine abi vastuvõtmisest inimeste jaoks tapab neid.
See mõrvarlik režiim kuulub ÜRO musta nimekirja tippu ning hunta liikmed kuuluvad Rahvusvahelise Kriminaalkohtu süüpinki.
<D>
(ET) Daamid ja härrad, ei Euroopa Liit ega ÜRO ei lõpeta valimisvaatlusmissiooni kergesti, kahjuks aga tuli seda Bangladeshi korral teha.
Jaanuaris lõpetati sõjaväe toel demokraatlik tegevus riigis, milles kahte peamist erakonda, olles ainus selline näide maailmas, juhivad naised.
Ma tunnistan, et sunniabinõude ja korruptsiooni vastu võitlemine on oluline tõhusa majanduse ja poliitika jaoks, kuid alatuid meetodeid, nagu meeleavalduste mahasurumine, ajakirjanduse vaigistamine ning õiglase kohtumenetluse õõnestamine, ei tohi sellel eesmärgil kasutada.
Peaaegu kakskümmend viis aastat on Bangladesh liikunud Euroopa mudeli suunas.
Ilmalikkus koos religioonide sallivuse põhimõttega, inimõigused ning sõnavabadus on väärtused, mida toetab meie parlament kõigi võimalik vahendite abil.
Seetõttu peaksime tegema kõik võimaliku, et suunata Bangladesh tagasi demokraatia teele.
Tehniline abi valimiste korraldamisel ja kahepoolsed töörühmad on vähimad meetmed, mida Euroopa Liit saab võtta.
Nõuame eriolukorra ja sõjalise sekkumise viivitamatut lõpetamist.
<D>
Tean väga hästi, et härra Cohn-Benditi teadmistejanul pole piire.
Lubage mul teile öelda, et selles pole kogu protsessi jooksul mitte ühekski sekundiks vähimatki kahtlust olnud.
Samuti ei tõstatatud seda teemat mitte ühelgi tippkohtumise avatud istungil.
Kuid seda kuulujuttu levitati teistes ringkondades.
Ma reageerisin võimaluse korral viivitamata selle summutamiseks.
Olukorda, kus Euroopa Ülemkogu või mis tahes muu institutsioon saaks Euroopa Parlamendi presidendilt hääletamisõigust ära võtta, ei saa mitte kunagi tekkida.
See ei puuduta mind isiklikult, vaid on seotud parlamendi presidendi staatusega.
Ma protesteeriksin jõuliselt iga sellele vihjava ettepaneku vastu, ja parlament on üksmeelselt samal seisukohal.
(Aplaus)
<D>
(PL) Hr president, tahaksin alustuseks öelda, et ma hindan hr Stockmanni, raportööri ja komisjoni tehtud tööd.
Euroopa majanduse konkurentsivõime nõuab läbipaistvat ja ratsionaalset lähenemisviisi lennujaamamaksudele.
Viimati nimetatu moodustab olulise osa vedajate tegevuskuludest.
See teema puudutab mitte üksnes lennujaama omanikke, vaid ka lennuettevõtjaid ja seega ka reisijaid.
Muudatused mõjutavad nii riikliku või mandri tähtsusega lennujaamu kui ka piirkondlikke lennujaamu.
Esile kerkib suuruse määrade küsimus.
Kas paranduses välja pakutud kriteerium 5 miljonit reisijat või 15 % asjaomase riigi reisijate mahust on kohane?
Need sätted ei tohiks mingil juhul avaldada negatiivset mõju reisijatele.
Lennujaamade pakutavad teenused peavad vastama ohutuskriteeriumidele ning saabuvad ja lahkuvad lennud ja ümberistumised peavad olema õigeaegsed.
Me kõik oleme teadlikud sellest, et praegu on meie lennujaamad täpsuse osas väga erinevad.
Mõnedes neist koheldakse reisijat kui tüütust.
Täiustatud ja parem reisijate teenindamine oleks väga teretulnud.
<D>
(NL) Kõik on aastaid olnud teadlikud Lampedusaga seotud probleemidest.
Ümberpööratud laevad õnnetute varjupaigataotlejatega enne Euroopa rannikuid olid viimastel aastatel sagedane pilt.
Kümned tuhanded inimesed püüavad jõuda Euroopasse, olles ahvatletud südametunnistuseta inimkaubitsejatest, kes on valmis suurte rahasummade eest tooma majandusliku õnne otsijaid Euroopasse.
Ma ei kavatse valida sõnu, kui ütlen, et Lampedusa täbar olukord on eelkõige Euroopa sisserändepoliitika läbikukkumise tulemus ja seda ei tohiks pidada Itaalia kohalike ametiasutuste või Lampedusa elanike süüks.
Euroopa peaks julgema saata välja selgeid sõnumeid, sest meeleheitlikud ajad nõuavad meeleheitlikke meetmeid.
Me peaksime suhtuma karmilt inimkaubitsejatesse ja nende karistused ei saa olla liiga rängad.
See peaks käima käsikäes koos range varjupaigapoliitikaga, mis näitab ülejäänud maailmale, et Euroopal on oma piiride kaitsmise osas tõsi taga.
Euroopa peaks järgima Šveitsi näidet, kes karmistas kaks aastat tagasi sisserände ja varjupaiga taotlemise juriidilisi tingimusi.
See on ainus võimalus saata inimkaubitsejatele ja majandusliku õnne otsijatele selge sõnum, et Euroopa on valmis kaitsma oma piire sotsiaalsete katastroofide ärahoidmiseks.
Ainul sel juhul osutuks selline arutelu, nagu me täna peame, tulevikus ebavajalikuks.
<D>
Proua juhataja, volinik Ferrero-Waldneril ja eelmistel kõnelejatel õnnestus hästi esitleda Barcelona protsessile ja Vahemere Liidule antud tõuget.
Barcelona ideed on praegu asjakohasemad kui kunagi varem.
Jõukuse erinevus Euroopa Liidu ja enamiku Vahemeremaade vahel on kahjuks suurenenud.
Vabakaubanduse järkjärguline sisseseadmine Euroopa Liiduga ei ole meelitanud tegema kodumaiseid ja välisinvesteeringuid, mida on vaja edendada Vahemere partnerite elu kvaliteedi tõstmiseks.
Nüüd sõltub palju uute kavandatavate projektide edust, mis peavad olema nähtavad ja käegakatsutavad tavakodanikele Vahemere mõlemal kaldal ning mõjutama ja meelitama erasektori huvi: projektid, mis käsitlevad niisuguseid teemasid nagu kodanikukaitse, kliimamuutuse mõjud, põud ja veepuudus, metsatulekahjud, Vahemere reostusest puhastamine ning tehnoloogia areng, et kasutada paremini ära päikeseenergiat, mis tooks kasu Vahemere mõlemale kaldale.
Kõigi Vahemeremaade, põhja ja lõuna ühisprojektid on üks edu peamisi võtmeid.
Vastastikuse kasu ja nähtavusega on seotud ka rände-, sotsiaalse integratsiooni, õigluse ja turvalisuse küsimused.
Ärgem unustagem, et meie partnerid on nüüd transiidiriigid Saharast lõunasse jäävast Aafrikast tulevatele rändevoogudele.
Rahaliste vahendite küsimus, eriti niisuguse ambitsioonikama projekti puhul, jääb lahtiseks.
Mida käegakatsutavam ja nähtavam on projekti kasu, seda parema meelega annavad liikmesriigid raha.
<D>
Lissaboni lepingu üle Iirimaal peetud referendumi tulemus on eluliselt tähtis samm Euroopa integreerumisel ja Euroopa rolli tugevdamisel.
Lissaboni leping võimaldab ELil tugevdada Euroopa rolli energia, kliimamuutuse, teaduse ning arengumaadega koostöö valdkondades.
Lissaboni leping muudab võitluse kliimamuutusega ELi keskkonnapoliitika konkreetseks eesmärgiks, tunnistades, et tal on võitluses kliimamuutuse vastu rahvusvaheliselt juhtiv roll.
Esimest korda lisatakse energia peatükk, mis seab ELi poliitika eesmärkideks energiavarustuse kindluse saavutamise, energiatõhususe edendamise ning uute taastuvenergia allikate väljatöötamise.
Lissaboni leping paneb aluse Euroopa teadusruumi loomisele, tugevdades Euroopa tegevust valdkonnas, mis on eluliselt tähtis majanduskasvule ja tööhõivele.
Lissaboni lepingus on esimest korda sätestatud konkreetne õiguslik alus humanitaarabile ning konstateeritud, et vaesuse vähendamine ja kaotamine arengumaades on Euroopa Liidu arengukoostöö poliitika esmane eesmärk.
<D>
ELi poolt koostöös paremtsentristlike ja vasaktsentristlike valitsustega koostatud tööhõivepoliitika suunistesse on entusiastlikult oma panuse andnud Euroopa Parlamendi poliitilised kapitalismi esindajad.
Nad pooldavad töölisklassi kõige hullemat ärakasutamist Lissaboni strateegia eesmärkide saavutamiseks, milleks on plutokraatide tulu piiramatu suurenemine.
ELi ja valitsemispoliitika keskmes on see kurikuulus "paindlik turvalisus", millega lammutatakse täielikult laiali töösuhted.
EL kasutab töötust töötajate hirmutamiseks.
Ta likvideerib kollektiivlepingud ja täistööajaga stabiilse töö.
Nende asemele tulevad individualiseeritud töölepingud ja peamiselt osalise tööajaga tööd, millel on väga vähe tegemist tööjõu, palga, sotsiaalkindlustuse või õigusega pensionile.
EL kavatseb anda korraliku hoobi sotsiaalkaitse, kindlustuse ja pensionide riiklike süsteemide vastu kõigis liikmeriikides.
Nendes keskaegsetes töötingimustes, mida EL ette valmistab, kirjeldatakse näidistöötajat ELi tööhõivepoliitika suunistes kui osatööajaga töö kõikvõimalikes tingimustes "kasutatavat" inimest.
Tal ei ole mingeid õigusi, ta on ikka ja jälle koolitatud "ühekordseteks" oskusteks, vastavalt kapitalistlikele vajadustele seoses ajaga.
Ta on pidevalt liikvel ja otsib tööd, töötab kõrge eani või isegi surmani ning jätab endast maha teadmatu varanduse, milles plutokraatia esindajad sobrada saavad.
<D>
2009. eelarveaasta esimene paranduseelarve on seotud ELi Solidaarsusfondi kasutuselevõtmisega Rumeenia heaks pärast seda riiki 2008. aasta juulis tabanud üleujutusi.
Arvestuste kohaselt ulatuvad otsesed kahjud ligikaudu 471,4 miljoni euroni, sellest fondist kavatsetakse (vaid praegu) kasutada üksnes 11,8 miljonit eurot, mis näitab taas selgelt selle kiiret läbivaatamise vajadust.
Selle fondi eesmärk on võimaldada ühendusel vastata kiiresti, tõhusalt ja paindlikult eri liikmesriikide "erakorralistele olukordadele”.
Seetõttu toetame kõigist mittevastavustest hoolimata selle kasutuselevõtmist Rumeenia jaoks.
Ent eraldatud 11,8 miljonit eurot arvatakse maha Euroopa Regionaalarengu Fondi eelarverealt (lähenemise eesmärk).
Teisisõnu rahastatakse Rumeeniale pakutavat "solidaarsust” vahenditest, mis on mõeldud majanduslikult vähim arenenud riikidele ja piirkondadele, sealhulgas Rumeeniale endale!
Seda võib nimetada solidaarsuseks "vaeste” vahel ehk teisisõnu niinimetatud lähenemisriikide/lähenemispiirkondade vahel.
Me ei ole nõus ühtekuuluvusvahendite kasutamisega - eriti sotsiaal-majandusliku kriisi süvenemise ajal -, kui on olemas teised vahendid, näiteks ELi militariseerimiseks ettenähtud vahendid.
<D>
kirjalikult. - (HU) Viimase viiekümne aasta jooksul on maailma elanikkond kahekordistunud, samas, kui energiatarbimine on neljakordistunud.
Seetõttu ei ole teist võimalust kui tervitada kütuseelementide ning vesiniku ühisettevõtte loomist ning võimaldada selle rajamisele kõikvõimalikku toetust.
Ma mõistan proua Haugi muret ühisettevõtte rahastamise pärast, kuid rahastamisprobleemid ei tohi saada takistuseks sellele algatusele.
Võtmesõnadeks on innovatsioon ning elustiilimuutus.
See maksab loomulikult raha, kuid toob kaasa ka kasu.
Modernsetes majandussüsteemides moodustab innovatsioon 70-80% SKP aastakasvust.
Miks me peaksime investeerima vesinikku?
Kuna see on energiavahendusallikas.
"Varud” ei saa kunagi otsa; see on kõige külluslikum element universumis.
Seda võib kaaluda vaid kui alternatiivi fossiilsetele kütustele, kuid tingimusel, et me suudame seda toota taastuvast energiaallikast konkurentsivõimelise hinnaga, ilma seejuures süsinikdioksiidi või teisi kasvuhoonegaase eraldamata.
Kanadas ja USAs tunnustati vesiniku tähtsust juba 2002. aastal.
Seal on juba sajad tuhanded ökomasinad teedel ning vesinikutanklate hulk kasvab.
Euroopa Liidus on liikvel umbes kaheksateist tuhat keskkonnasõbralikku sõidukit, kusjuures olemasolevate vesinikutanklate arv ei ole isegi mainimist väärt.
Kui meil on kavas vältida seda saatuslikku kokkukukkumist, siis ei saa me olla tagasihoidlikud selle tehnoloogia ning kütuse toetamisel - me peame tegutsema.
Ma sooviksin kasutada seda võimalust, et kutsuda kaasliikmeid konverentsile Greenovation, mis leiab aset parlamendis järgmisel nädalal, 28. mai pärastlõunal.
Pärast arutelusid on osalejatel võimalus sõita vesinikmootoriga bussi või autoga.
<D>
(PL) Austatud juhataja, esiteks ja eelkõige sooviksin tänada Jean-Louis Borlood tema suurepärase ettevalmistuse eest läbirääkimisteks kliimapaketi üle ja nende tüürimise eest kuni lõpuni.
Kahjuks ei arenenud asjad kolmanda energiapaketi jaoks Prantsusmaa eesistumisel nii hästi.
Sooviksin siiski kasutada võimalust, et tänada volinik Piebalgsi tema töö eest selle aasta esimesel poolel.
Tänu pidevatele aruteludele komisjoniga ja paljudele muudatusettepanekutele, mille me esitasime, olime suures osas edukad ka kolmanda energiapaketi parlamendist läbi tüürimisel.
Minu seisukoht on, et kliimapaketis on meil probleem seoses põhjendamatute ülikasumitega, nagu neid on nimetama hakatud.
Sedasorti kasumite peamine põhjus on tõelise turu ja asjakohaste lahenduste puudumine.
Näiteks oleks raske ette kujutada ülikasumeid sõidukite, õunte või apelsinide müügiga seoses, sest neil juhtudel on olemas tõeline turg ja selline kasum oleks võimatu.
Seetõttu, olles astunud sellise suure sammu edasi seoses looduskeskkonna kaitsega kliimapaketis, peame me nüüd kaaluma meetmeid turuga seoses.
Meie kohus on seda teha.
Ühisturg peaks tooma meile suurema konkurentsi ja energiajulgeoleku, mis on just see, mida meie kliendid eriti innukalt ootavad.
Sooviksin esitada küsimuse eesistujariik Prantsusmaale.
Kas arutelul energia- ja kliimapaketi üle muutsid mõned konkreetsed riigid oma seisukohta seoses kolmanda energiapaketiga?
Küsin seda, sest nüüd on ilmselge, et kliimapaketi rakendamiseks on möödapääsmatult vajalik lõpetada töö kolmanda energiapaketi kallal.
<D>
kirjalikult. - (PT) Miljonid eurooplased toetuvad oma igapäevaelus kas otseselt või kaudselt Internetile.
Interneti piiramine või sellele tingimuste seadmine avaldaks otsest negatiivset mõju avalikkuse igapäevaelule, paljudele mikroettevõtetele ning väikestele ja keskmise suurusega ettevõtetele, mille äritegevus sõltub otseselt sellest ressursist.
Seetõttu oli oluline, et meie fraktsiooni ettepanek poolthäältega vastu võetakse, sest see säilitab kasutajatevahelise suhtluse vabaduse, mida ei kontrolli ega toeta vahendajad.
Ent tundub, et nõukogu ei ole nõus vastu võtma seda muudatusettepanekut, mida toetab parlamendi enamus, kes on vastu nõukogus peetud läbirääkimistel saavutatud piiramiskokkuleppele.
Ent see on väike võit, sest see on takistanud halva ettepaneku vastuvõtmist.
Kõigile neile, kes kaitsevad Internetis vaba liikumist ja vaba tarkvara, võib õnne soovida.
See on püüdlus, millega jätkame, et tagada kodanike õiguste kaitse ja lõpptarbijate piiramatu juurdepääs teenustele.
<D>
(BG) Proua juhataja, volinik, pidades meeles rolli, mida mängib kaubandus globaliseeruvas maailmas, peame me toetama pingutusi ausa kaubanduse arendamiseks ning kõiki algatusi, mis aitavad kaasa säästvale majandusarengule.
Toorainehinnad mõjutavad turu arengut ning on mitmel korral halvendanud selle mõju majandusarengule, eriti riikides, kus toorainevarud on napid.
See mõjutab üleüldist turuseisundit ning tooraine kättesaadavust.
Oodatavad kõrged nafta ning elektrienergia hinnad võivad ja peaksid olema tasakaalustatud efektiivsete tehnoloogiate kasutamisega nii toorainete eraldamisel kui ka töötlemisel.
Säärane efektiivsus ning innovatsioon, samas ka tugeva teadusaspekti säilitamine määravad edu turuolukorra parandamisel ja tugevdamisel ning mitmekülgsemaks muutmisel ja energiavarustuskindluse tagamisel.
Põllumajanduskaubanduses tuleks koondada tähelepanu surve maandamisele, mis on tekkinud tootjatele tasakaalu kadumisest põllumajandussaaduste omahindade ning turuhindade vahel.
See moonutab turgu, aga lisaks näitab ka, et turul on sotsiaalne hind.
<D>
komisjoni liige. - Minu arusaamist mööda pidi infotund kestma kella 20ni, aga nagu ma juba ütlesin, olete teie juhataja ning teie otsustate, mida ma tegema peaksin, nii et ma jätkan.
Viimane finantskriis, mis arenes ühtlasi edasi makromajanduslikuks kriisiks, on oma suuruse ja geograafilise ulatuse poolest Teise maailmasõja järgse ajaloo rängim.
Kriis kahjustas rängalt maailmamajandust, sealhulgas ELi ja euroala riike.
Seega mõjutas see vältimatult ka Küprost, mis on väga väike ja avatud majandusega riik.
Küprose statistikaameti avaldatud esialgsete hinnangute kohaselt oli sisemajanduse kogutoodangu reaalne vähenemine 2009. aastal 1,7%.
See on viimase 35 aasta jooksul esimene kord, kui Küprose majandustegevuse kasvumäär oli negatiivne.
Selline ebasoodne majandusolukord, millega kaasnes aktsiabuumi vaibumine ja osaliselt Euroopa majanduse elavdamise kava raames võetud meetmetest tingitud ekspansiivne eelarvepoliitika, põhjustas riigi rahanduse seisundi halvenemise.
Küprose võimude poolt 2010. aasta märtsis edastatud viimase, SKTga seotud andmeid sisaldava teatise kohaselt, mis on praegu Eurostatis kinnitamisel, jõudis valitsemissektori eelarve tasakaal puudujäägini 6,1 protsenti SKTst ja valitsemissektori koguvõlg 2009. aastaks 56,25 protsendini SKTst.
Stabiilsuse ja kasvu pakti kohaselt peab komisjon koostama aruande, kui liikmesriigi tegelik või kavandatud puudujääk ületab 3% SKT kontrollväärtusest.
Praegu valmistab komisjon ette sellist aruannet Küprose kohta.
Pärast aruande valmimist esitatakse see nõukogule, kes peab otsustama, kas puudujääk on ülemäärane või mitte.
Kui nõukogu leiab, et puudujääk on ülemäärane, koostab ta Küprosele soovitused ja kehtestab tähtajad, mille jooksul tuleb võtta tõhusad parandusmeetmed.
Samal ajal on Küprose valitsus edastanud ka ajakohastatud stabiilsusprogrammi.
Programmis kirjeldatakse keskpika perspektiivi eelarvestrateegiat aastani 2013.
Komisjon tegeleb praegu ajakohastatud programmi hindamisega ja valmistab ette soovitust võtta vastu programmi käsitlev nõukogu arvamus.
<D>
komisjoni liige. - Proua juhataja, nagu juba mainitud, oli mu kolleegil proua Kroesil väike õnnetus ja ta ei saa seetõttu siin meiega olla.
4. novembril 2008. aastal avaldas komisjon kuni 15. jaanuarini konsulteerimiseks uue ringhäälinguteatise projekti.
Meil on laialdase konsulteerimisprotsessi osas tõsi taga.
Euroopa Parlamendi kultuuri- ja hariduskomisjon on kavandanud kuulamise 5. märtsile ja, nagu juba märgitud, viis fraktsioon PPE-DE sellise kuulamise eelmisel neljapäeval juba läbi ning sellest kuulamisest võttis osa konkurentsi peadirektoraadi direktor Philip Lowe.
Komisjoni ja Euroopa Parlamendi vaheline dialoog on oluline.
Me oleme valmis kuulama ja teie küsimustele vastama.
Me teame ka, et Euroopa Parlament nõustus 2008. aasta septembris sellega, et riigiabi avalik-õiguslikele ringhäälinguorganisatsioonile tuleks anda selliselt, et nad täidavad oma rolli dünaamilises keskkonnas, vältides avalike rahaliste vahendite kasutamist poliitilistel või majanduslikel kaalutlustel.
See ühtib meie seisukohaga, mille järgi on oluline nii avalik-õiguslik kui ka eraõiguslik ringhääling.
Ringhäälingu kaheosaline süsteem on lahendus Euroopa meediamaastikule, mida tuleb kaitsta kõigil tasanditel.
Ringhäälinguteatise projektiga püütakse seega konsolideerida komisjoni riigiabi juhtumit, mida on nende olemasolevast 2001. aasta teatisest peale järgitud.
Projektiga tagatakse, et meie eeskirjad peegeldavad uut, kiiresti muutuvat meediakeskkonda.
Teatise ajakohastamise eesmärk on läbipaistvuse ja õiguskindluse suurendamine.
Teatise projektiga selgitatakse, et avalik-õiguslikud ringhäälinguorganisatsioonid osutavad audiovisuaalseid teenuseid kõikides meediakanalites, jättes samas eraõiguslikele ettevõtjatele piisavad stiimulid turule jäämiseks.
Selle tagab nn Amsterdami test, millega leitakse riiklikul tasandil avalikest vahenditest rahastatavate meediateenuste väärtuse ja negatiivsete mõjude vaheline tasakaal.
Miks me neid teste teeme?
Seepärast, et nende testide tegemine riiklikul tasandil aitab vältida komisjoni sekkumist.
Komisjon saab järjest rohkem kaebusi piiripealsete juhtumite kohta, kus avalik-õiguslikul meediategevusel ei pruugi kodanike jaoks olla selget väärtust, kuid mille turumõju on arvestatav.
Komisjon leiab siiski, et korduvad sekkumised sellesse sektorisse ei oleks subsidiaarsuse põhimõttega kooskõlas.
Seetõttu tahamegi, et liikmesriigid jagaksid koos komisjoniga vastutust riiklikest vahenditest rahastatavate meediateenuste turumõju kontrollimise eest.
Amsterdami test tagab, et avalik-õiguslike ringhäälinguorganisatsioonide uued meediateenused vastavad vaatajate ja kuulajate sotsiaalsetele, demokraatlikele ja kultuurilistele vajadustele, viies samas eraõiguslikele ettevõtjatele riigiabist tuleneva kahju miinimumini.
Me ei saa nõustuda sellega, et Amsterdami testiga kaasneks põhjendamatu halduskoormus.
Loomulikult hõlmab igasuguse testi läbiviimine tööd, kuid meie poolt nõutavad minimaalsed jõupingutused on mõistlikud ja vajalikud.
Esiteks, test on ette nähtud üksnes oluliste ja tõeliselt uute teenuste puhul ja selles osas jätab meie projekt liikmesriikidele suure kaalutlusruumi.
Iga liikmesriik saab otsustada, millal on uus audiovisuaalne teenus tegelikult testimist väärt.
Teiseks - projektis vabastatakse katseprojektid testimise kohustusest.
Avalik-õiguslikud ringhäälinguorganisatsioonid saavad seega jätkuvalt ilma eeltestideta uute meediakanalitega eksperimenteerida.
Kolmandaks - projekt jätab liikmesriikidele täieliku vabaduse valida testide läbiviimiseks kohased menetlused ja asutused, mis neid rakendavad.
Lõpetuseks tasub märkida, et väiksemad liikmesriigid, nagu Belgia ja Iirimaa, juba kasutavad selliseid teste.
Nendes riikides leitud lahendused on olemasolevate ressurssidega proportsionaalsed.
Kuna test on üsna üldsõnaline, ei ole toimetamisvabaduse rikkumine samuti võimalik.
Test nõuab pelgalt, et avalik-õiguslik meediateenus vastab ühiskonna sotsiaalsetele, demokraatlikele ja kultuurilistele vajadustele ning et selle mõju turule on proportsionaalne.
Toimetusliku sõltumatuse kaitsmiseks anname projektis ka võimaluse, et teatavatel tingimustel viib testi läbi avalik-õiguslik ringhäälinguorganisatsioon ise.
Kokkuvõtteks ütleksin, et Amsterdami testi peaks käsitama pigem kui võimalust ja mitte kui ohtu.
See aitab uues meediakeskkonnas säilitada meedia pluralismi, kaitstes õiglust ja kindlust nii kommertsmeedia jaoks, sh veebiajalehed, kui ka meie suurepärase avalik-õigusliku meedia jaoks.
<D>
(EL) Austatud juhataja, me ei ole nõus selle eelarve poliitilise sõnumiga, sest selles on suurendatud sõjalisi kulutusi ja osutatakse meie poliitika aeglasele, ent kindlale kokkusulamisele NATO poliitikaga.
Sisuliselt välistatakse nii jäädavalt ELi sõltumatu välispoliitika võimalus.
Viieaastases finantsraamistikus kärbitakse põllumajanduspoliitika alusel tehtavaid kulutusi ega toetata kodumajapidamisi, ühtekuuluvust ja võitlust kliima säilimise nimel.
Meie tahame Euroopa Liitu, kus võetakse vastu õigusakte, kaitsmaks tarbijaid spekulatsioonide eest ja kodanikke ametiasutuste omavoli eest.
Meisse kõigisse suhtutakse vaikimisi kui kahtlusalustesse.
Ma tahaksin ühe asja selgeks teha: oleme selle eelarve vastu, kuid meie argumendid on täiesti vastupidised neile, mida eelnevalt väljendasid Ühendkuningriiki esindavad fraktsioonilise kuuluvuseta parlamendiliikmed.
Meie usume riiklike huvide ühendamisse ja meie arvates ei ole õige, kui iga riik tõmbub oma kesta.
See tekitab vaid vaenulikkust ja lõpuks ka konflikte.
<D>
nõukogu eesistuja - Proua president, volinik, daamid ja härrad, minu jaoks on suur au olla täna koos teiega Euroopa Parlamendi istungil ning arutleda toodete paketi üle.
Kaupade vaba liikumine on kahtlemata üks Euroopa integratsiooni alustalasid.
Mul on väga hea meel, et tolliliidu 40. aastapäeva tähistamise aastal, kui tähelepanu on keskendunud siseturu toimimise läbivaatamisele, saame me lisada veel ühe killu mosaiigile, mis esindab Euroopa turu täiustatud toimimist.
Kaupade vaba liikumine on üks valdkondi, kus Sloveenial oli esimene kontakt Euroopa seadusandlusega, seega olen ma veelgi rohkem rahul sellega, et just Sloveenia eesistumisperioodi ajal on meil võimalus kinnitada lepingut toodete paketi abil, mis kujutab endast uut teetähist Euroopa Liidu siseturu ülesehitamisel.
Peaksin mainima ka seda, et juba käesoleval aastal, Sloveenia eesistumisperioodi kestel, on toimunud umbes 30 või 35 kohtumist igal tasandil ning praegu on alles veebruari keskpaik.
Novembri lõpus tehti tekstis umbes 300 muudatust, mille eest me oleme tänulikud kõigile, eriti neile, kes tegid märkimisväärseid jõupingutusi nende tulemuste saavutamiseks.
Olen nõus, et esmapilgul näib toodete pakett väga tehniline, kuid ma olen kindel, et Euroopa ettevõtted mõistavad väga selgelt, et selline seadusandlus mõjutab väga otseselt nende ettevõtlusmeetodeid.
See seadusandlik pakett annab liikmesriikidele selgelt teada, mis on ja mis ei ole ettevõtte poolt turule sisenevate toodetega seoses lubatud.
Teisest küljest ettevõtted teavad, mida riigiasutustelt oodata.
Nad tunnevad tegutsemiskorda ja seda, kui kaua nende asja menetlemine võib aega võtta, juhul kui toode kuulub kategooriasse, mille kohta puuduvad ühtne ühenduse seadusandlus, ning samuti on nad kursis sellega, milline on selliste toodete võimaliku turult eemaldamise kord.
See on eriti tähtis väikeste ja keskmise suurusega ettevõtete puhul, millele halduskorra alusel pannakse teiste ettevõtetega võrreldes ebaproportsionaalne hulk kohustusi.
Nad leiavad, et uus seadusandlus muudab selle korra palju lihtsamaks ning et toodete pakett toob Euroopa ettevõtetele kasu.
Selles pole mingit kahtlust.
Kuid minu jaoks on eriti oluline see, et nimetatud muudatusest võidavad ka Euroopa tarbijad.
Akrediteerimise määrus turujärelevalve kohta võimaldas meil tugevdada turu järelevalvet.
Sellega tagame, et tarbijatel on parim võimalik juurdepääs ohututele toodetele, mis vastavad kõigile nõuetele.
Samamoodi tagame me kolmandatest riikidest Euroopa Liidu turule sisenevate toodete hea järelevalve ning väldime tulevikus Euroopa kodanike ja eriti nende laste tervisele kahjulike toodete pääsu Euroopa turule.
Liikmesriikides kehtiv kord ohtlike toodete käitlemiseks on nüüd palju selgem.
Samuti on selgem seos üldist tooteohutust käsitleva seadusandlusega.
Minu arvates võimaldab see meil kõige otsesemal viisil tõsta meie kodanike usaldust Euroopa Liidu siseturu vastu.
Lubage mul märkida, et toodete pakett on samuti osa jõupingutusest parema seadusandliku keskkonna loomiseks.
Toodete turustamise ühtse raamistiku otsuse tegemine näitab, et Euroopa Komisjonil ja seadusandjatel on selge kava või juhend, mille põhikomponendid peaksid sisalduma ka Euroopa Liidu tulevases tehnilises seadusandluses.
See muudab Euroopa Liidu seadusandluse arusaadavamaks ning liikmesriikidel on lihtsam seda rakendada.
Ma olen veendunud, et uus seadusandlus aitab kaasa siseriikliku halduse tõhusamale korraldamisele ning võimaldab ettevõtete ja kodanike tegevuse suuremat läbipaistvust.
See tugevdab ja lihtsustab liikmesriikide vahelist koostööd ning aitab seega luua paremaid institutsioonidevahelisi sidemeid Euroopa Liidu turu akrediteerimiseks ja järelevalveks.
Lõpuks lubage mul tänada raportööre, pr Schaldemoset, hr Stubbi ja hr Brie'd nende erakordselt vastutuleliku ja konstruktiivse koostöö eest.
Samuti tahaksin tänada komisjoni ja volinik Verheugenit nende väsimatu toetuse ja nõuannete eest Euroopa Parlamendi ja nõukogu vahelise lõpliku lepingu kujundamisel.
Kõik see on viinud erakordselt lühikese aja jooksul kõigi kolme arutluse all oleva dokumendi ühtlustatud ja minu arvates suurepärase lõpptekstini.
Ma arvan, et koos oleme me tõestanud, et Euroopa kodanike ja Euroopa majanduse heaolu osas on Euroopa institutsioonid ühtsed ja tõhusad.
Tänan teid teie jõupingutuste ja tähelepanu eest.
<D>
komisjoni liige. - Hr president, kardan, et ma ei taibanud üldse viimase mulle esitatud küsimuse tõlgendust.
Tabasin ainult selle viimase osa, mis näis oletavat, et oleme ajutiselt katkestanud kaubanduse kaitsevahenditega seotud tegevuse ning et me ei algata ega uuri enam juhtumeid.
Ma ei saa päris hästi aru küsimuse eeldusest, sest kaubanduse peadirektoraadi veebisaidile heidetud pilk võiks pakkuda liikme soovitud teavet juhtumite kohta, mida on hiljuti algatatud ja uuritud ning mille kohta on tavalises korras tehtud ettepanekud.
Ma ei kurda süüdistuse üle, et olen olnud liiga ambitsioonikas - see on kriteerium, mille jaoks ja mille kohaselt ma oma tööd teen.
Kui volinikul pole ambitsioonikust, siis hinnatakse teda üpris madalate standardite kohaselt, ma arvan.
Mina pole siiski piisavalt ambitsioonikas, et kohe avasüli vastu võtta mu sõbra hr Schlyteri ettepanek liikuda edasi oma suutmatuselt teha ettepanek kaubanduse kaitsevahendite konsensuslikeks reformideks, mis on suunatud tootmisdumpingu madala hinna vastu, uuele kontseptsioonile orgaanilise või ökoloogilise dumpingu kohta.
Ma arvan, et keskendume endiselt esimesele, enne kui suunata oma tähelepanu viimasele, kuid loodan, et ta ei pea seda märgiks minupoolsete ambitsioonide puudumisest, vaid ainult suurepärasest reaalsustajust.
Hr Caspary paistis arvavat, et ta on pettunud ettepaneku esitamatajätmise üle.
Noh, ma suudan tema pettumust mõista, aga ma pole tõesti kindel, et isegi Euroopa Parlament oleks üles näidanud suuremat suutlikkust jõuda lihtsale konsensuslikule seisukohale, milline reform siis ikkagi peaks aset leidma, mida liikmesriigid oleksid võimelised teostama.
Hr Arif arvas, et mu motiiviks on tarbijaid töötajate vastu ja importijaid tootjate vastu välja mängida.
Ma ei mängi mitte kedagi mitte kellegi vastu välja - see lihtsalt on tegelikus maailmas nii, et inimestel on erinevad huvid ning erinevad seisukohad ja erinevad vajadused.
Ma kardan, et me ei ela ometigi ideaalses sotsialistlikus ühiskonnas, kus kellelgi pole erinevat seisukohta, kellelgi pole erinevaid vajadusi ja kellelgi pole erinevaid huvisid.
Ma kardan, et me tegutseme tegelikus maailmas ning peame leidma oma tee läbi nende huvide ja vajaduste ning jõudma ausale ja õiglasele ning vastuvõetavale tulemusele oma katsetega neid poliitikaid läbi suruda.
Arvan, et hr Manni arusaam nendest dilemmadest, mille ees me kõnealuses poliitikavaldkonnas seisame, on väga realistlik.
Mitte et ma oleksin taotlenud suuremat paindlikkust kui niisugust.
Mida ma selle läbivaatamisega taotlesin, oli saada kaubanduse vahendite kogum, mis poleks oluliselt erinev või muudetud, võrreldes sellega, mis meil praegu on, kuid mis tegutseks selgelt arusaadavas raamistikus, mis oleks selgelt etteaimatavad ja selgelt õigustatud ning tasakaalustatud oma mõjus igasugustele erinevatele äriühingutele, mis kauplevad aina erinevamateks muutuvates tingimustes 21. sajandi maailmamajanduses.
Ja ma ei vabanda sellepärast, et seda tegin.
Tahaksin lihtsalt lõpetuseks öelda, tegelikult vastuseks hr Markovile: jah, arvatavasti on kogu asja täpne kokkuvõte, et kaubanduse kaitsemehhanism, mis meil on, ei ole küll parim, aga ta on see, mis meil on.
Ma arvan, et see on meie süsteemi aus kirjeldus.
Küsimused, mida ma esitasin ja mis jäävad ootama, et neile vastataks, ei käinud selle kohta, kas meie süsteem on parim - arvatavasti see ei ole, aga kahtlemata on see süsteem, mis meil on, ja see on küllaltki kasutamiskõlblik.
Ma pidin küsima, kas niisugusena nagu praegu jääb see kasutamiskõlblikuks ka tulevikus?
Kas tulevikus muutub see Euroopa äriühingute seas üha vaieldavamaks ja vaidlustatavamaks?
Kas see sobib kasvava hulga Euroopa äriühingute muutuvate tootmismudelitega ja turustusahelatega; äriühingutega, mis muutuvad üha rahvusvahelisemateks ja jätkavad seda suuremal määral kui kunagi varem.
Need on minu esitatud küsimused.
Neile pole küll veel rahuldavalt vastatud, aga ma arvan, et vastused tuleb leida ja me peame jätkama nende otsimist.
<D>
kirjalikult. - (PT) Lissaboni lepingus on viidatud tarbijakaitsele kui Euroopa Liidu üldisele ja põhilisele poliitikale, mis kehtestab kohustuse tarbijakaitse nõudeid arvesse võtta.
Selles kontekstis on oluline tugevdada Euroopa tarbijakaitsepoliitikat ning muuta see tõhusamaks ja üldsuse jaoks otstarbekamaks.
Euroopa üldsuse vajadustele ja probleemidele reageerimine on otsustava tähtsusega.
Selles mõttes on turujärelevalvevahendid, nagu tarbijaturgude tulemustabel, õigustatud.
Hea tarbijakaitsepoliitika peab tagama hästitoimivad turud ning turvalisuse ja kindluse, mis aitavad kaasa piiriülese kaubanduse toimimisele ja uuenduslikkusele.
Ma toetan läbipaistvat poliitikat, kus margitoote originaalnimetus on kohustuslik.
Tarbijakaitse on tähtis ohtlikuks osutunud imporditud toodete puhul ning see vajab tihedamat turujärelevalveasutuste ja tolliasutuste koostööd.
Siseturul ringlevate toodete ohutus nõuab kolmandate riikide asutustega jõupingutuste ühendamist ning õigustab seega komisjoni algatust rahvusvahelise koostöö rajamiseks ja kolmandate riikide, eriti Hiina, USA ja Jaapani asjakohaste asutustega ametlike lepingute sõlmimiseks.
<D>
Hr president, daamid ja härrad, olen väga kõnealuse raporti vastu.
Olen algusest peale väljendanud oma vastuseisu sellele, kuidas Lissaboni lepingut on kavandatud ja ratifitseeritud.
Tegelikult ma usun, et liikmesriikide parlamendid ei saa lepingut lihtsalt ratifitseerida, vaid vaja on korraldada referendum.
Heites pilgu teksti enda headele külgedele, ei ole ma mõningate osadega üldse nõus.
Eelkõige mõistan ma hukka lõike 6 kolmandas taandes esitatud viite Itaaliale, kuigi see on varjatud.
Tegelikult väljendatakse tekstiga kahetsust, et "ühele liikmesriigile [anti] lisakoht parlamendis erandina kahaneva proportsionaalsuse põhimõttest".
Tõsi on, et see kõik on täiesti vale.
Selle koha andmisega, isegi kui see antakse lisakohana, on osaliselt taaselustatud Itaalia kahjustamiseks korraldatav diskrimineerimine.
<D>
komisjoni liige. - Hr president, muidugi oli see väga oluline arutelu.
Miks?
Sellepärast, et tohutu osa Iraani kodanikuühiskonnast tahaks kindlasti elada teisiti, kuid riigis valitseb ikka väga keeruline režiim.
Ma arvan, et me kõik teame, et tuumaküsimus on hetkel üheks suureks komistuskiviks.
See rikub kõik arenguvõimalused ja võimalused kahepoolseks suhteks, millel oleks väga suur potentsiaal.
Hr Jalilile ütlesin ma korduvalt järgmist: "Miks te sellega ei nõustu?
Miks ei eksisteeri võimalust teiega dialoogi astumiseks?
Miks te ei näita nimetatud küsimuses poliitilist tahet?”
Ma arvan, et me peame toimima järgnevalt - peame üritama veenda ka rahvastikku, et näha, kas ehk oleks võimalus asju muuta järgmistel valimistel - see saab kindlasti olema keeruline.
Kuid ma usun, et on huvitav näha, et opositsioon vähemalt koondub taas.
See on olnud lõhestunud.
See on olnud alistuvas tujus.
Nüüd on vähemalt uut tahet valimistel osalemiseks ja võimalik et ka olukorra muutmiseks, vähemalt valitsuse olukorra.
Kuid muidugi, nagu ma juba varem mainisin, kontrollib kaitsenõukogu toimub nüüd kandidaate ja see on julm.
Nagu prl Beer ütles, kui 290-le kohale võib kandideerida 7000 kandidaati, on juba liiga paljud kandidaadid tagasi lükatud.
Tagasi on lükatud neist kaks tuhat.
Seega loodan ma väga, et edasikaebamiskord leevendab olukorda.
Iraani valijaskond väärib võimalust valida oma esindajad ulatusliku parteide ja arvamuste arvu seast.
Muidugi on selge, et me ei toeta ühtki konkreetset parteid, kuid on tähtis, et valitseks tõeline pluralism.
Olles seda öelnud nõustun ma täielikult kõigiga - ja ma ei süvene kõigisse üksikasjadesse -, kes ütlesid, et me peame inimõiguste küsimuses palju ära tegema, isegi kui me ei saa tuumaküsimuses edasi liikuda.
Me oleme muidugi toetanud kõiki ÜRO resolutsioone; Kanada on samuti sarnase resolutsiooni vastu võtnud.
See on vastu võetud ja näitab selgelt, kus Iraan tänapäeval kahjuks seisab.
Tahaksin neile parlamendiliikmetele, kes mainisid, et võiksime kasutada EIDHRi instrumenti, öelda, et me juba kasutame seda, rakendades seda ÜRO, UNICEFi ja UNODCi kaudu: näiteks alaealiste üle õigusemõistmise valdkonnas ja narkosõltuvuses noorte osas, samuti õigusemõistmise küsimuses.
Aga sellises ranges õhkkonnas muutub see üha keerulisemaks.
Olen üritanud hoida suhteid ühe diplomaadiga ühes Teherani saatkonnas, et tagada ühisprojektide sujuvam koordineerimine.
See on muidugi mõista ainult väike, kuid loodetavasti oluline samm, mis võib sillutada teed, kasvõi pisut, meie koostöö arengule.
Kahjuks on Iraan jätkuvalt kõrvalepõiklev.
Eelmisel nädalalal, kui seda isiklikult mainisin, ei saanud ma vastust.
<D>
(FR) Härra juhataja, tänan teid Sète'i eest.
Püügipiirkonnad ja uus seiresüsteem, mille üle me täna õhtul arutleme, on tõepoolest olemas, ent eelkõige on olemas kalurid, nende töökohad ja elatis, ning kaluritöö on maailma raskeim amet.
Kõige raskem töö maailmas ei ole mitte ametniku ja valitud esindaja oma; see kaluritöö kujundab mehi, kes on praegu vabad, ent meeleheitel - see on põhjustanud ka tursapüüdjate rahutusi Vahemeres, Sète'is, Le Grau-du-Rois ning kalurite viha Boulogne'is Prantsusmaal.
Me oleme reguleerinud nende tegevust alates 1983. aastast, s.o 26 aastat.
Ent alates Rooma lepingu jõustumisest on neid puudutanud ka ühise põllumajanduspoliitika artiklid 32-39 ning esimene ühenduse määrus kalapüügi kohta jõustus 1970. aastal.
Me oleme kalapüüki õiguslikult reguleerinud 39 aastat - seoses šokiga, mis kaasnes Hispaania liitumisega 1986. aastal ja Taani liitumisega 1993. aastal, seisevvõrkude, ujuvvõrkude, kalandusinspektorite, lubatud kogupüügi, kvootide, abi, laevastiku ümberkujundamise ja uuendamisega.
Me reguleerime sanktsioone, bioloogilisi puhkeaegasid, kalavarusid, kala vette tagasi laskmist, seiresüsteeme, inimesi, liike, turska, merluusi, harilikku tuuni ja koguni rahvusvahelisi lepinguid ja nüüd on jõudnud järg harrastuskalapüügi kätte.
Taga targemaks, aga see ei toimi ikka!
Sinine Euroopa muutub üha hallimaks.
Miks?
Sest kalapüük on osa 21. sajandi üleilmsest toidunappusest; seda on vaja juhtida üleilmselt.
Nagu finantskriis, pandeemiad, kliimamuutus, sisseränne ja rasked kuriteod, nii on ka kalad üleilmsed.
Nad ei hooli piiridest ega ühenduse õigusest.
Euroopa on liiga väike, et reguleerida kalavarusid, ja meil on vaja õigusakte kõigi ühisomandiks olevate üleilmsete kalavarude kohta Peruust Jaapanini, Moskvast Dakarini ja Iirimaalt Valenciani.
See, härra juhataja, on teekond, mille Brüssel peab ette võtma.
<D>
fraktsiooni UEN nimel. - (IT) Hr juhataja, volinik, daamid ja härrad, ettepanek, mida me hakkame hääletama, sisaldab head kompromissi ja parandab märkimisväärselt komisjoni esialgset ettepanekut.
Meie eesmärk on anda välja reform, mis taaselustaks sektori nii kodu- kui rahvusvahelistel turgudel.
Globaalne nõudlus ei kahane, vaid kasvab, nii et õige lähenemine ei ole toota vähem, vaid investeerida Euroopa veinide kvaliteeti ja omadustesse, vähendades kulusid, tehes reklaami turu laiendamiseks ning aidates noortel inimestel viinamarjaistandusi rajada.
Samamoodi on vajalik piirata Euroopa veini tootmise vähendamist, nagu seda pani ette komisjon, liikmesriikide autonoomia suurendamise kaudu väljajuurimiskava juhtimisel.
Peame hoiduma viinamarjaistanduste hävitamisest, mis hoolimata ehk suhteliselt nõrgast turupositsioonist, toodavad kõrgekvaliteetset veini, on väljakujunenud ajalooliste traditsioonidega ning moodustavad isegi tänapäeval tervete piirkondade sotsiaalse võrgustiku.
Hoolimata paremate konkurentsivõimetingimuste loomisest, peab see reform säilitama sideme minevikuga ja edendama veinikasvatust kui tegurit maa ja keskkonna säilitamiseks.
Seetõttu pooldame me eriotstarbeliste ressursside eraldamist pigem kolme kui viie aasta lõikes ning nende jaotamist, tuginedes põhiliselt ajaloolistele andmetele, üldjoontes samadele kriteeriumitele, mida on kasutatud juba vastu võetud reformide puhul.
Volinik, me oleme vastu uute veinivalmistustavade liberaliseerimisele ja imporditud virde kasutamisele meie veinide rikastamiseks või nende segamisele kolmandate riikide veinidega, sest oleme veendunud, et see kahjustaks veini imagot ning ohustaks tarbija usaldust tootesse, põhjustades tarbimisele äärmiselt tõsiseid tagajärgi.
Teisest küljest peame me oluliseks toetada kontsentreeritud virrete ja destilleeritud kontsentreeritud virrete kasutamist rikastamise eesmärgil, et kaitsta paljudes ühenduse piirkondades järgitavat veinivalmistustava.
Meeles tuleb pidada ka tootjate investeeringuid ning seda, et tuleb ära hoida mistahes katkestused kaubavoos, mis põhjustaksid varude suurenemise.
See reform peab toetama geograafiliste tähiste ja päritolunimetuste kaitset kui Euroopa veinide parema garantii ja kaitse tagamise vahendit mitmepoolsetel läbirääkimistel ja kahepoolsetes kaubakokkulepetes.
Lõpetuseks, volinik, oleme me vastu täielikule istutusõiguste liberaliseerimisele alates 2014. aastast päritolunimetuste ja geograafiliste tähistega veinide puhul ning kiidame heaks raportööri ettepaneku, et uus reform peaks jõustuma alates 1. augustist 2009.
<D>
Härra juhataja, volinik, daamid ja härrad, Euroopa riigi siseminister ei tohi Euroopa Parlamendis toimuvat arutelu nimetada groteskseks.
See avaldus õõnestab Euroopa Parlamendi väärikust.
Me ei ole rõõmsad selle üle, et Itaalia valitsuse meedet peab siin täiskogus hindama.
Meie jaoks ei ole Euroopa patuoinas kõikide siseriiklike probleemide puhul ega ka sandarm, kes peaks valvama Itaalia peaministri järele.
Isegi kui oleme oma riigis opositsioonis, usume, et on õige rahvusvahelistes ringkondades toetada ja kaitsta Itaalia kindlaid valikuid.
Itaalia valitsus ja siseminister oleksid siiski pidanud otsima teisi, Euroopa standarditega kooskõlas olevaid vahendeid ning teavitama Euroopa Komisjoni pigem varem kui hiljem.
Oleme aastaid püüdnud romi küsimusega toime tulla: alaealiste ärakasutamine, kerjamine, väljapressimine, röövimine ja teised parandamatud nähtused.
Kuid lahenduseks ei ole etniline profileerimine, vaid pigem eripoliitika, mis ühendab endas kolme sammast: kodakondsus, sündsus ja julgeolek.
Romide laste ja mitte ainult nende identifitseerimine annab neile tagatise ning see on äärmiselt oluline väljapressimise ja alaealiste kaubandusega võitlemisel, kuid seda ei saa teha etnilistel alustel, kasutades invasiivseid meetodeid nagu sõrmejälgede võtmine.
Oleme tänulikud volinik Špidlale tema pühendumuse eest anda Euroopa vastus peamisele Euroopa küsimusele ning palume tal rääkida selgelt Itaalia valitsuse vastu võetud meetmetest ning anda aru Euroopa Parlamendile.
On üllatav, et kolmas aastatuhat, mis oleks pidanud tähendama kodanikuõiguste uut koidikut, on tegelikult langenud kultuuriliste regressiooni sügavustesse.
Las Euroopa institutsioon astub ise välja raevutseva konformismi vastu, kaitstes sündsuse väärtust, mida Euroopa maailmas esindab.
<D>
kirjalikult. - Euroopa kaitsetööstuse konkurentsivõime tugevdamine, mida eeldatavasti kahjustavad Euroopa turud, mis on liiga kitsad ja liiga endasse suletud, on olnud ettekäändeks sellele direktiivile hankelepingute konkurentsi avamise kohta kõnealuses sektoris.
Tõepoolest, meile täna esitatud tekst võtab arvesse mitmeid probleeme, mis on tekkinud komisjoni algteksti lugemisel, nagu näiteks selle rakendusala, WTO riigihankeid käsitleva lepingu mitte kohaldamine, väärtusläved ja konfidentsiaalsus.
Brüsseli loogika kohaselt on aga siiski nõnda, et ükski sektor, olgu siis strateegiline või elulise tähtsusega, ei pääse tema järelevalvest, liberaliseerimisest või privatiseerimisest.
See ei taga liikmesriikide suveräänsuse austamist, kuigi nemad üksi on oma riikliku julgeoleku eest õiguslikult vastutavad.
See ei julgusta laiaulatuslike turgude tegutsemist Euroopas, kuna Ühendriikide kaitseotstarbelist eelarvet on drastiliselt vähendatud.
See ei kehtesta ühtki ühenduse eelissüsteemi, mis üksi võimaldaks tõelisel Euroopa turul loomulikul teel esile kerkida.
See tugevdab tsiviilelu ja sõjaväe vahelist kahestumist, mis on Euroopale nii omane ja mis on meile juba nii palju maksma läinud.
Lisaks asetab see majanduslikud ja turukaalutlused kõigest muust kõrgemale.
Need tõsised puudused tähtsates punktides on meie vastuhääletamise põhjuseks.
<D>
kirjalikult - (IT) Me peame rakendama hea halduse poliitikat nii Euroopa Liidus sees kui ka väljaspool, ning lisaks seisma vastu ebaõiglasele maksukonkurentsile, eriti riikides, kus on maksuparadiisid.
Läbipaistvus ja füüsiline teabevahetus on ausa konkurentsi ja maksukoormuse õiglase jaotumise alustalad.
Lisaks sellele on hea maksuhaldus oluline eeltingimus, et säilitada finantsturgude terviklikkus.
Ettepanekud halduskoostöö ja taastumiseks vajaliku vastastikuse abi kohta, mida me sellel täiskogu istungil vastu võtame, juhivad meid selles suunas.
Rahvusvahelisel tasandil on üks vahendeid, mida EL saab kasutada, et edendada häid maksuhaldustavasid kolmandates riikides, pidada nendega läbirääkimisi maksupettuse vastaste kokkulepete üle, mis hõlmavad teabevahetuse sätet.
Viie riigi avaldused, kellega ELil on hoiuseid käsitlev kokkulepe (Monaco, Šveits, Liechtenstein, Andorra ja San Marino) on oluline samm täieliku tasakaalustamatuse olukorra lõpetamise suunas.
Sellistele avaldustele peab siiski järgnema õiguslikult siduvate kokkulepete sõlmimine.
EL peab tegutsema ka kui juhtiv jõud selles sektoris, olles heaks eeskujuks ning järgides seda, mida G-20 tippkohtumine on juba algatanud.
<D>
komisjoni liige. - Mulle on täna esitatud kaks küsimust eelarvereformi kohta, üks on üldisem ja teine on rohkem seotud põllumajanduse valdkonnaga.
Mul on väga hea meel, et esitatud on vähemalt kaks küsimust, sest me palusimegi Euroopa Parlamendil suuremat huvi üles näidata.
Ma vastaksin kõigepealt esimesele küsimusele, mis on üldisem ning puudutab eelkõige Euroopa Liidu eelarve täitmist ja tõhusust.
Osa avalikust arutelust keskendus just sellele, kuidas muuta Euroopa Liidu eelarve täitmist tõhusamaks, kiiremaks, lihtsamaks ja läbipaistvamaks.
Avaliku arutelu käigus nõuti jõuliselt Euroopa Liidu eelarve tulemuslikkuse ja tõhususe suurendamist, eelkõige halduseelarve ja kontrolli lihtsustamise ja proportsionaalsuse kaudu.
Sellega seoses tehti kindlaks mitmeid küsimusi, millest osa on komisjonis juba konkreetset kuju võtmas.
Nende algatuste hulgas, millega on juba pihta hakatud, on Euroopa läbipaistvuse algatus.
Tänu sellele algatusele on komisjon juba astunud samme, et vastata eelarve suurema avatuse ja parema juurdepääsetavuse vajadusele.
Arutelu käigus mainiti ka teisi küsimusi, mis väärivad tõsist tähelepanu.
Esimene neist on praegu väljaspool eelarvet olevate kulutuste kaasamine ehk rahaliste vahendite eelarvesse lisamine.
See suurendaks ilmselgelt sünergiat ja õiguspärasust ning lihtsustaks halduskorraldust, kuid me ei ole selles aastate jooksul kuigi edukad olnud.
Te teate, et teatud vahendite puhul on see nii.
Liikmesriikide vastutus on teine oluline element.
On vaja veelgi tugevdada liikmesriikide vastutust, kes haldavad üle 80% Euroopa Liidu eelarvest, eriti ühiselt hallatavates valdkondades.
On vaja selgemat vastutuse jaotust liikmesriikide ja komisjoni vahel.
Loodetavasti paraneb olukord veidi Lissaboni lepingu jõustumisel.
Kolmas element on meie eelarve jäikus.
Praegune Euroopa Liidu eelarve on endiselt liiga jäik; selle hiljutised näited on läbirääkimised toidurahastu ja Euroopa majanduse elavdamise kava üle, arvestades eriti praegust keskkonda.
Lisaks on meil Euroopas probleeme gaasitarnetega: me ei ole suutnud tagada gaasiga varustamist ega liikmesriikidevahelist kokkulepet investeerida sellistesse tulevikuprojektidesse nagu ülekandesüsteemide ühendamine või gaasihoidlad.
See näitab veel kord, kui oluline on suurendada Euroopa Liidu eelarve suutlikkust kiiresti reageerida.
Kolmas probleemiderühm, millele arutelude käigus osutati, on seotud halduskoormuse vähendamisega.
Ka siin on komisjon juba võtnud enesele mitmesuguseid kohustusi.
Tegevuskavas ühtse sisekontrolli raamistiku loomiseks on komisjon võtnud kohustuse teha ettepanekuid kulude abikõlblikkust puudutavate lihtsustatud eeskirjade kohta.
See sisaldab ühekordsete maksete või kindlasummaliste maksete laiemat kasutamist, kui see on asjakohane.
Oma hiljutises teatises aktsepteeritava riski kohta tegi komisjon ettepaneku muuta kontrollisüsteemi raames riskimäärasid ja aktsepteeritavat veamäära.
Loodame, et Euroopa Parlament toetab meid neis poliitilistes aruteludes ja hiljem nõukoguga peetavates läbirääkimistes.
Komisjon ootab Euroopa Parlamendilt toetust eelarve täitmise üldiseks ratsionaliseerimiseks ja lihtsustamiseks ning seejärel tulevaste õigusaktide üldiseks analüüsimiseks.
Tänan teid küsimuste eest.
Tavaliselt ei ärata see küsimus kuigi palju huvi, sest seda peetakse mõnikord liiga tehniliseks.
Vaatamata sellele, kui häid poliitilisi otsuseid tehakse, võib hea poliitika ebaõnnestuda, kui meil ei ole tõhusaid teostusmehhanisme.
<D>
Meie järgmine küsimus tuleb Karin Kadenbachilt, keda täna asendab Kriton Arsenis.
Teema: ELi bioloogilise mitmekesisuse strateegia
2010. aastal, mis oli rahvusvaheline bioloogilise mitmekesisuse aasta, võttis Euroopa Ülemkogu vastu ELis bioloogilise mitmekesisuse säilitamise ambitsioonika visiooni 2050. aastaks ja eesmärgi 2020. aastaks.
Seejärel võtsid maailma riikide valitsused bioloogilise mitmekesisuse konventsiooni raames vastu ambitsioonika ülemaailmse visiooni ja 2020. aasta ülesande bioloogilise mitmekesisuse säilitamiseks, samuti strateegilise kava, milles seati 20 eesmärki.
Millal kavatseb komisjon avaldada ELi bioloogilise mitmekesisuse strateegia, milles on ära toodud ambitsioonikad meetmed, mille abil saavutada ELi ja ülemaailmsed bioloogilise mitmekesisuse säilitamise eesmärgid?
Kas komisjon võib kinnitada, et uues strateegias nõutakse edasiste negatiivsete muutuste ärahoidmist kõikide kaitsealuste elupaikade ja liikide kaitsestaatuse osas kogu ELis, nii Natura 2000 aladel kui ka mujal, aastaks 2020, et taastada 2050. aastaks kõikide elupaikade ja liikide soodne kaitsestaatus?
Missuguseid konkreetseid meetmeid kavandatakse ELi keskkonnaõiguse rakendamise parandamiseks, lisaks käimasolevale kohtunike koolitamisele ja suunisdokumentidele, millest komisjon varem teada andis?
Kas komisjonil on kavas luua ELi keskkonnajärelevalve rühm ja võtta vastu õigusakte keskkonnajärelevalve kohta, nagu Euroopa Parlament on nõudnud?
<D>
Suur tänu, härra juhataja.
MDFi esindava Euroopa Parlamendi liikmena hääletasin Euroopa mullakaitse direktiivi loomise poolt, kuna olen kindel, et see on vajalik.
Ilma kindlas ulatuses kvaliteetse pinnaseta ohustatakse Euroopa põllumajandust.
Usun, et ülalmainitud õigusaktiga avaneb meil võimalus kasutada Euroopa Liidu rahalisi ressursse pinnase puhastamiseks saastest ning kaitsta selle kvaliteeti.
Sellegipoolest juhin liikmesriikide tähelepanu asjaolule, et see on võimalik vaid juhul, kui liikmesriigid võtavad kohustusi tõsiselt.
Näiteks minu kodumaal tehakse vaid plaane, ent nende ellu rakendamine viibib.
Ungaris kehtib riiklik maaparanduskava, kuid selle igapäevast rakendamist ei tasu mainidagi.
Valitsus ei taga vajalikke ressursse.
Edaspidiseks on eraldatud 18 miljonit eurot, mida on naeruvääristavalt vähe, võttes arvesse probleemi ulatust.
Sellise tempo juures läheb vaja rohkem kui 220 aastat, et lõpetada pinnasaaste eemaldamine.
Palun suhtuda olukorda täie tõsidusega.
Suur tänu.
<D>
Proua juhataja, linnatranspordi teema, millest soovin lugupeetud parlamendiliikmeid teavitada - alati kipun esmalt ütlema "kaasliikmed”, küllap on tegemist harjumuse jõuga; olen olnud voliniku ametis vaid mõned kuud, samas aga olin parlamendi liige aastaid ning ilmselt tunnen endiselt end osana sellest parlamendist -, on üks teemadest, mille üle mitteametlikult nõukogu koosolekul La Rochelle'is 1. ja 2. septembril 2008. aastal pikemalt arutleti.
Komisjon ja liikmesriigid osutasid sellele küsimusele suurt tähelepanu, kutsudes linnatranspordist kõnelema eksperte, suur- ja keskmise suurusega linnade linnapäid ning vastava valdkonna spetsialiste.
Ma ise võtsin sellel teemal sõna mõne päeva eest Pariisis toimunud maanteeohutuse päeval, mis on ametlik komisjoni ja nõukogu päev maanteeohutuse nädalal, kus rõhutati, et maanteeohutus peab alati tähendama ka head linnatranspordi süsteemi: meie teed muutuvad ohutumaks, ennekõike suurlinnades, kui olemasolev linnatransport on hea.
Minu arvates kahandab see paratamatult suurlinna õnnetusohvrite arvu, kus õnnetuste ja ohvrite arv on suurim.
Komisjon koostab linnalise liikumiskeskkonna tegevuskava, mis tugineb rohelise raamatu avaldamisele järgnenud konsultatsioonidele.
Kavatseme selle kava esitada enne selle aasta lõppu.
See kava hõlmab ettepanekuid eelolevate aastate kindlate tegevuste kohta Euroopa Liidu tasemel.
Ilmselgelt ei ole Euroopa Komisjonil selles küsimuses pädev: need valdkonnad puudutavad liikmesriike, kuid subsidiaarsuse põhimõttel - mis, nagu te kõik teate, on tuletatud sõnast subsidium - soovime me aidata liikmesriike ja suurlinnade linnapäid.
Endine Milano linnapea Gabriele Albertini, kes on transpordi- ja turismikomisjoni aseesimees, saab selle kõige peale tunnistada järgnevat: selle tegevuskava kaudu tagame selle, et kogu meie käsutuses olev teave, kõik nõuanded, mõtted, ettepanekud linnade kohta saab muuta kättesaadavaks, eelkõige liiklusprobleemidega suurlinnade kohta.
Tegevuskava aitab poliitika loojaid kohalikul, regionaalsel ja riiklikul tasemel, täielikult austades - kordan, austades täielikult subsidiaarsuse põhimõtet.
Meie poolt ette pandavad tegevused aitavad kulusid vähendada, tagada ühtse turu sobilik rahastamine ning luua uutele tehnoloogiatele uusi turge, arendades säästvat linnalist liikumiskeskkonda.
Ei ole sugugi kokkusattumus, et arutelu lõppes alles eile õhtul ning direktiivi osas tehtud hääletus peaks julgustama - sest selle eesmärk on julgustada - kohalikke võime hankima väiksema kahjulike gaaside heitega ühistranspordivahendeid.
Täna on siiski endiselt liiga vara tegevuskavast ülevaate andmiseks või sisu täpsustamiseks, sellegipoolest võime nii teie kui meie eeldada, et selles käsitletakse rohelistele aladele juurdepääsu rikkumise reegleid, linna kaubatransporti ja logistikat, Euroopa linnades paremat ühistranspordi süsteemidest teavitamist ja säästva linnalise liikumiskeskkonna üldised kavu ning ettepanekud sellest, kuidas linnaplaneerimist ja liikumiskeskkonda omavahel ühendada.
See tegevuskava võib sisaldada ka ettepanekuid teabe jagamisest ning andmete kogumise ja uurimistöö parandamise kohta ning võib koguni tegeleda rahastamise küsimusega, mis on äärmiselt delikaatne küsimus.
Kordan, et see kõik baseerub subsidiaarsuse põhimõtte vastu tuntaval austusel.
<D>
(EL) Härra juhataja, selleks et õigesti hinnata kahe raportööri, hr Severini ja hr Lamassoure'i raportit, peame me arvestama teatud asjaolusid ja rakendama teatud eeskirju.
Eelkõige peame me raportile lähenema euroopalikult, mitte natsionalistlikult.
Kui me seda ei tee, seisab meil ees võistlus selle üle, milline riik saab rohkem kohti ja milline vähem.
Teiseks peame me arvestama teatud asjaolusid, näiteks täna ei otsusta Euroopa Parlament parlamendi koosseisu üle, vaid esitab nõukogule ettepaneku.
Nõukogul on teatud varu ja alus, millele tugineda, isegi kui see põhineb mineviku taval, mis meie arust pole võib olla väga hästi tasakaalustatud.
Lisaks sellele peame me kasutama meile antud aritmeetilisi lähtekohti.
Euroopa Parlamendil on 750 liiget, maksimaalselt 96 ja minimaalselt 6 iga riigi kohta.
Me ei saa hakata kauplema selle üle, milline elanikkonna osa jääb sisse või välja.
Me peaksime saavutama kompromissi, mille aluseks on praegune olukord vastavalt elanikkonnale ja vastavalt sellele, mida rakendatakse muudes sektorites.
Me ei hakka siin ELi taasasutama.
Kui me seda teeme, siis kasutagem teisi arvestusi.
Seepärast on täna tähtis see, et me saavutaksime tulemuse, millel oleks Euroopa Parlamendis suurim võimalik toetus, nii et me säilitaksime usaldusväärsuse ja samal ajal avaksime tee Euroopale ja mitte natsionalistlikele liikumistele.
Lubage mul siinkohal pöörduda austatud sakslaste poole, kes alati on olnud suuremeelsed; pealegi, kui nad minevikus oleksid ilmutanud sama kalduvust mis täna, siis poleks meil üldse ELi.
Samuti pöördun oma teistest riikidest pärit kolleegide poole, et me homme võtaksime Lamassoure'i ja Severini raporti vastu suurima võimaliku häälteenamusega.
<D>
komisjoni president. - Esiteks olen ma öelnud mitmel korral siin parlamendis ja ka mujal, et me oleme vastu igasugusele Euroopa Liidu institutsioonide konkureerimisele ja kõrvutamisele.
Meil on üks liit, Euroopa Liit koos oma institutsioonide ja praeguse 27 liikmesriigiga ja loomulikult järgime me täielikult aluslepinguid.
Praeguses raamistikus saaksime majanduse koordineerimiseks ning kontrollimiseks ja heakskiitmiseks rohkem teha.
Meil on nimelt aluslepingu artikkel 121, milles öeldakse selgelt, et liikmesriikide majanduspoliitika on ühise huvi küsimus.
See, mida teeb üks liikmesriik, mõjutab ka teisi.
Artikkel 121 kutsub liikmesriike selgelt üles kooskõlastamisele.
Meil on artikkel 126, milles käsitletakse eraldi eelarvepoliitikat, ja artikkel 136, millega lubatakse komisjonil võtta ka euroalal, kuid üldises ühenduse raamistikus koordineerimise tugevdamiseks meetmeid.
Sellest on tähtis aru saada.
Me võime teha ettepanekuid euroala kohta, kuid alati Euroopa Liidu raamistikus ja ilma, et käsitleksime euroala millenagi, mis seisab ülejäänud Euroopa Liidust eraldi.
Ma pean seda ülimalt oluliseks, et tagada solidaarsuspõhimõttel tugineva liidu edukas toimimine.
<D>
fraktsiooni ALDE nimel. - Härra juhataja, tänan Raül Romeva i Ruedat raporti eest; tahaksin käsitleda raporti sisu ühise kalanduspoliitika laiemal taustal.
Viimase kümne aasta jooksul olen kuulnud palju kriitikat ühise kalanduspoliitika aadressil: võrdsete tingimuste puudumine, sidusrühmade ebapiisav kaasamine, majanduslike, sotsiaalsete ja keskkonnavajaduste tasakaalustamatus ning liigne mikrojuhtimine kesktasandil.
Hiljuti suutsin aga inimesi veenda, et kalanduspoliitikas toimuvad olulised muutused.
Loomulikult on veel pikk tee käia - näiteks kala vette tagasi laskmise likvideerimiseks - ja aeg-ajalt teeb ka komisjon siiski kõrvalepõikeid mikrojuhtimisse.
Näiteks võiks tuua kontrollimääruse artikli 47 algse sõnastuse.
Olen tihti öelnud, et ühine kalanduspoliitika meenutab pisut vana naftatankerit - tal kulub kursi muutmiseks ilmatu aeg; ma leian, et kontrollimääruses minnakse väga kaugele, et saavutada vajalikud võrdsed tingimused rakendamise ja sanktsioonide valdkonnas, täpselt nagu piirkondlike nõuandekomisjonide arendamine muudab olukorra mitmes muus mõttes paremaks.
Ma lõpetaksin isikliku märkusega: aitäh kalanduskomisjoni liikmetele väärtusliku töö eest ning volinik Borgile ja tema meeskonnale viimase viie aasta jooksul saavutatu eest.
<D>
kirjalikult. - (RO) Deklareerimata töö on nähtus, mis esineb kõigis liikmesriikides, ning Euroopa majandusturu ärevust tekitav joon, mis on vastuolus paindliku turvalisuse põhimõtetega.
Võitlus deklareerimata töö vastu sarnaneb mõneti Microsofti võitlusega häkkerite vastu.
Mida uudsemaid meetodeid me deklareerimata töö vastu võitlemiseks kasutame, seda tõhusamaks muutuvad tööandjate kasutatavad trikid.
Ja parim näide selle kohta on nn halli töö ilmumine, kui tööandjad teevad miinimumpalgaga töölepingud, kuna ülejäänud osa tegelikust palgarahast makstakse ametlikke vorme kasutamata.
Rumeenias on see nähtus muutunud aina laiaulatuslikumaks ning praegu on halli tööd juba 20 -50% kogutööst.
Ärevust tekitab tõsiasi, et kui algul kasutasid seda meetodit väikeettevõtted, siis nüüd teevad seda juba ka hästi tuntud nimedega ettevõtted, et hoida kõrvale maksudest ja sotsiaalkindlustusmaksetest, mille tulemuseks on töötaja väga väike pension, mis viib ta vaesuse äärele.
Ma rõhutan neid aspekte sellepärast, et deklareerimata töö vastu võitlemise tulevane strateegia, mida raportis mainitakse, peab arvesse võtma konkreetset olukorda igas liikmesriigis.
Meil on tarvis ühtset Euroopa lähenemisviisi ja tõhusat koostööd riiklike agentuuride, tööinspektsioonide ja ühiskondlike partnerite vahel.
<D>
Proua juhataja, Härra liikmed, ka mina tahaksin alustada tänuavaldusega, seekord raportöörile härra Schwabile ja siinse täiskogu liikmetele, kes osalesid ettevalmistustöös, tõeliselt konstruktiivse ja pühendunud koostöö eest, mis teeb esimesel lugemisel üksmeele võimalikuks.
See, millega me siin tegelikult tegeleme, paistab olevat üks väga tehniline määrus, ent ometi on see laialdase ja kaugeleulatuva poliitilise tähtsusega määrus.
See, mida me täna vastu võtta püüame, kujutab endast teetähist seoses maanteeohutuse parandamisega.
Kõnealune määrus muudab Euroopa ohutumaks.
See on teetähis seoses Euroopa sõidukite keskkonnasõbralikkusega, kuna keskkonnasõbralikkus on muidugi midagi sellist, mida ei saavutata üksnes kütusesäästlike mootorite tootmise teel - autod pakuvad kütuse säästmiseks ja saaste vähendamiseks täiesti erinevaid võimalusi.
Lõppude lõpuks moodustab kõnealune määrus ka olulise osa meie parema õigusloome poliitikast, kuna toob kaasa kogu regulatiivse keskkonna tõeliselt radikaalse lihtsustamise.
Lubage mul alustada ohutusaspektiga, mis oli kõnealuse projekti olulisim element.
Maanteeohutus Euroopas on ikka veel küsimus, mis nõuab meie tõsist tähelepanu ja mis suurt muret tekitab.
Eeskirjad, mida me siin sätestame ja mida kohaldatakse tõenäoliselt Euroopa autode suhtes alates 2011. aastast, toovad kaasa surmajuhtumite ja raskete vigastuste vähenemise Euroopa teedel 35 000 võrra aastas.
Sõiduautode ja eelkõige tarbesõidukite elektroonilise stabiilsuskontrolli programmide kasutuselevõtt võib päästa peaaegu 3 000 elu aastas ja hoida ära rasked vigastused 25 000 inimesel.
Lõpuks on tegemist ohutusseadmega, mida eriti kaubaveokite puhul, mis satuvad sageli rasketesse avariidesse, on seni vaid harva kasutatud.
Üldine majanduslik kasu kaalub tootjate kulud kaugelt üles.
See meetmepakett mängib märkimisväärset rolli sõiduautode ja väikeste tarbesõidukite CO2 heitme vähendamist käsitleva ühenduse strateegia rakendamisel.
Sellega tehakse kohustuslikuks väikese veeretakistusjõuga rehvid ja nõutakse rehvirõhu seiresüsteemide ja käiguvahetuse näidikute paigaldamist.
Kõnealused meetmed vähendavad keskmisi süsinikdioksiidi heitkoguseid 6-7 grammi CO2 võrra kilomeetri kohta.
Seega on see tõesti väga märkimisväärne panus.
Veelgi enam, ma ei taha jätta kasutamata võimalust rõhutada, et kõnealune ettepanek toob kaasa teedelt lähtuva müraheitme märkimisväärse vähendamise, kuna rehvide mürataseme vähendamine toob kaasa selle olukorra märkimisväärse paranemise.
Lubage mul siinkohal rõhutada veel kord, et me suudame saavutada jätkusuutliku liikuvuse Euroopas juhul, kui me kaasame ühtse lähenemisviisi osana kõigi siin osalevate tegurite potentsiaali, mis tähendab sõidukit ennast - mis on see, mida me täna arutame -, kuid me peame arutama ka transpordi infrastruktuuri ja asjaomaste inimeste sõidustiili.
Mul on väga hea meel, et Euroopa Parlament seda just niimoodi näeb.
Mis puudutab õigusaktide lihtsustamist, siis see määrus toob kaasa regulatiivse keskkonna muljetavaldava lihtsustamise.
See üks määrus tühistab 50 kehtivat direktiivi ja asendab need võimaluse korral rahvusvaheliste eeskirjadega.
Väiksemad halduskulud, parem läbipaistvus ja suurem rahvusvaheline ühtlustamine tähendavad tööstusharu jaoks märkimisväärset kokkuhoidu ja aitavad tugevdada selle konkurentsivõimet.
Samal ajal saavad liikmesriigid kasu väiksematest kulutustest haldusele.
Seoses autodega on vaevalt võimalik märkimata jätta asjaolu, et Euroopa mootorsõidukitööstus on praegu väga raskes kriisis, aastakümnete raskeimas kriisis.
Seetõttu on loomulik küsida, kas praegu on tehniliste määruste rakendamiseks õige aeg.
Lubage mul vastata küllalt selgelt, kui ütlen, et see, mida me siin täna vastu võtta püüame, on üks CARS 21 protsessi tulemustest, kus me tegime intensiivset koostööd tootjate, liikmesriikide ja kodanikuühiskonnaga selle nimel, kuidas Euroopa mootorsõidukitööstus tulevikus välja näeb ja millisena me Euroopa tulevikuautot ette näeme.
Ma tahaksin jõuliselt rõhutada, et isegi käesolevas kriisis - ja tegelikult eriti käesolevas kriisis - ei tohi Euroopa tootjad end lõdvaks lasta, kui tegemist on selliste autode väljatöötamise ja turuleviimisega, mis vastavad 21. sajandi alguse nõuetele, ja need nõuded on üsna selged.
Tarbijad tahavad sõidukeid, mis tarbivad vähem kütust, on keskkonnasõbralikumad ja ohutumad.
CARS 21 tulemusel kujunenud nägemus Euroopa tulevikuautost ja kõikide osalejate ühine kurss, kui tegemist oli tööstusharu tulevikuga, on täpselt see: me tahame, et Euroopa saadaks rahvusvahelise konkurentsiga silmitsi seisma mitte üksnes kvalitatiivselt parimaid autosid, vaid ka selliseid, mis kõige vähem kütust tarbivad, on kõige keskkonnasõbralikumad ja ohutumad, ja ma olen täiesti veendunud, et selliste toodetega säilitab Euroopa rahvusvahelisel sõidukiturul juhtiva koha.
Suur tänu teile.
<D>
fraktsiooni GUE/NGL nimel. - (CS) Hr juhataja, daamid ja härrad, mul on hea meel näha, et Venemaa arengute teema on jõudnud täiskogu aruteludesse.
Kahtlemata on heanaaberlikud suhted Vene Föderatsiooniga eeltingimuseks tugevale Euroopa Liidule tulevikus.
Mul on väga kahju, et valimised Venemaal ei toimunud ilma ametivõimude sekkumiseta.
Teisest küljest jääb vajaka, nagu nii palju kordi ennegi, lihtsast austusavaldusest meie poolt tehtud töö vastu ja selle rahva ja riigi kultuuri vastu, keda me siin täna arutame.
Kahtlemata ei ole Venemaa veel lähedalgi jõudmaks sellisele sotsiaalse õigluse tasemele ja elatustasemele, mida sooviksime näha kogu maailmas.
Talle valmistab raskusi demograafilise kriisiga toimetulek.
Teisest küljest: esimest korda Venemaa ajaloos lahkub riigi kõrgeim võimukandja Kremlist vabatahtlikult ja tema järglase valib rahvas.
Ei ole kahtlust, et poliitilised tehnoloogiad, vahendid ja juhtimismeetodid, sealhulgas hääletuskord, on Venemaal perfektselt häälestatud.
Samas on need tehnoloogiad siiski läänest imporditud.
Ma tahaksin küsida neilt, kes täna nutavad demokraatia olukorra üle Venemaal, kas nad on ärritunud ka Euroopa Parlamendi mõnevõrra argpüksliku keeldumise üle küsida, kuidas Javier Solana käsitleb rahvusvahelist õigust?
<D>
(PT) Proua juhataja, komisjoni president, daamid ja härrad, käesoleva ametiaja alguses oli üks keskseid arutlusel olevaid probleeme institutsiooniline probleem.
Alustasime Nice'i lepinguga ning viis aastat hiljem on see ikka Nice'i leping, mida peame kasutama mõnede oluliste otsuste tegemisel.
President José Manuel Barroso taasvalimine, mida ma loomulikult toetan, on kindlasti üks neist otsustest.
Loodan ikka veel, et Lissaboni leping jõustub kiiresti, seda mitte ainult selle lepingu vooruste pärast ning nende paranduste pärast, mis sellele aja jooksul on lisandunud, vaid ka selleks, et saaks stabiliseerida institutsioonilise vaidluse.
Loodan eriti, et meie energiat saab seejärel paremini kasutada ning suunata nende Euroopa tulemuste saavutamisele, millest härra Barroso rääkis ning on alati rääkinud.
Kui järgmisel rahvahääletusel ütlevad iirlased "jah”, on see pigem seepärast, et nad mõistsid, et Euroopa on kindel koht, seda eriti kriisi ajal.
Seepärast on praegune olukord meie kõige võimsam liitlane, kuid see võib olla ka meie kõige kohutavam vaenlane.
Tänapäevase Euroopa lubadus on jõukus ja heaolu kõigile ning see lubadus sõltub suurel määral sellest, milliseid otsuseid suudame teha, kaasa arvatud järgmises Euroopa Ülemkogus.
Eriti vajame poliitilist tahet, et vastata praegusele majandusolukorrale.
Protektsionism, natsionalism ja hirm globaliseerumise ees ei aita meid.
Peame vabastama ja looma ruumi jõududele, mis suudavad meie majandusi üles ehitada, peame nõudma reforme ja seadusest kinnipidamist ning loomulikult peame toetama kõige haavavamaid.
Niiviisi saavutame need Euroopa tulemused ilma abstraktsuseta, mis inimesi vältimatult eemale tõukab.
Nüüd parlamendist lahkudes, proua juhataja, soovin väljendada seda lootust, mis mulle julgust annab.
<D>
Järgmine päevakorrapunkt maksustamist käsitleva nelja raporti ühendatud arutelu.
Meil on siin:
maksustamisalane halduskoostöö, raportöör: Magdalena Alvarez;
vastastikune abi maksude, tollimaksude ja teiste meetmetega seotud nõuete sissenõudmisel, raportöör: Theodor Dumitru Stolojan;
tagasipööratud maksustamismehhanismi mittekohustuslik ja ajutine kohaldamine teatavate pettuse ohvriks langeda võivate kaupade ja teenuste tarnete suhtes, raportöör: David Casa;
heade maksuhaldustavade edendamine, raportöör: Leonardo Domenici.
Annan neljaks minutiks sõna raportöörile Magdalena Alvarezele.
<D>
fraktsiooni UEN nimel. - (IT) Hr juhataja, daamid ja härrad, ma tahaksin esiteks õnnitleda hr Fogliettat suurepärase töö eest: tema raport käsitleb traagiliselt päevakajalist teema, nimelt alkoholi kuritarvitamist, eriti alaealiste seas, väga tõhusalt.
Seda juba öeldi, et eesmärgiks ei ole mingil viisil kriminaliseerida alkoholi tarbimist, mis mõõdukas koguses pruugituna võib tervisele väga kasulik olla.
Eesmärk on pigem võtta range hoiak alkoholi tarbimise leviku vastu väga noorte inimeste seas.
Alkoholi manustatakse sageli koos uimastitega või alkohol ise võib saada uimastiks.
Alkoholi kuritarvitamine noorte seas on nüüd sotsiaalne probleem, sest sellega kaasneb väga tõsine füüsiline ja psühholoogiline kahju, rääkimata purjus juhtide põhjustatud liiklusõnnetuste ohvritest, mille arv üha kasvab.
Euroopas juhib Itaalia seda kurba pingerida kõige kõrgema maanteel toimunud liiklusõnnetuste arvuga, mille ohvritest pooled on nooremad kui kolmekümne aastased.
Enamasti kaotavad nad elu nädalavahetustel, õhtusel ajal, öösel, sageli pärast ülemäärase koguse alkoholi pruukimist peolt või diskoteegist naastes.
Kokkuvõtteks, hr juhataja, see on suurepärane raport, mille tegevuspõhimõtteid me toetame, sest see suudab kontrollida probleemi vältimist asjakohase tegevusega hariduse ja teavitamise valdkonnas ja nulltolerantsiga nende suhtes, kes eeskirju ei täida.
<D>
. - (RO) Selleks, et globaliseerumise pakutavaid võimalusi kõige paremini kasutada, peaks Euroopa Liit kaasajastama oma sotsiaalpoliitikat ja investeerima peamiselt inimressurssidesse.
Alates 1990ndatest on sotsiaalkaitse kulud moodustanud umbes 28% sisemajanduse kogutoodangust.
Aastatel 2000-2007 suurenes töökohtade arv 13 miljoni võrra, samas kui tööpuuduse määr vähenes üheksalt seitsme protsendini.
Samal ajal elab umbes 80 miljonit Euroopa kodanikku allpool vaesuspiiri.
Euroopa Liidu laste vaesusrisk on 19%.
Lissaboni leping rõhutab sotsiaalse turumajanduse tähtsust Euroopa Liidu jaoks.
Globaliseerumise kontekstis toimuvad sotsiaalsed muutused on seotud tööpuuduse, pensionisüsteemi reformi, maksusüsteemide reformi, vaesusega võitlemisega ning investeeringutega haridusse ja laste eest hoolitsemise süsteemidesse.
Haridus võib mängida elutähtsat rolli sotsiaalmajanduslike puuduste kompenseerimisel ja tee avamisel laste edukale arengule.
Samuti peaksid liikmesriigid parandama oma tervishoiusüsteeme ja võitlema vaesusega vanurite seas.
<D>
Serbia tulevik on ELis.
Sellepärast on mul hea meel Serbia Euroopa Liiduga ühinemise taotluse üle, mis esitati 22. detsembril 2009, ning ministrite nõukogu 25. oktoobri 2010. aasta otsuse üle paluda komisjonil Serbia taotlus läbi vaadata.
Avaldan Serbiale reformide eest kiitust.
Rõhutan, et piirkondliku koostöö arendamine on ELi jaoks endiselt prioriteet ning see peab Lääne-Balkani riikides soodustama leppimist, heanaaberlikkust ja tihedamaid suhteid inimeste vahel.
Sellepärast kutsun Serbiat üles tegelema asjakohaselt kaasavama piirkondliku koostööga.
Juhiksin teie tähelepanu sellele, et igakülgne koostöö endise Jugoslaavia asjade rahvusvahelise kriminaalkohtuga on Serbia ELiga ühinemise möödapääsmatu tingimus.
Tuleb märkida, et Serbia vastab endiselt kriminaalkohtu abitaotlustele piisavalt.
Kutsun Serbia valitsust üles jätkama tihedat koostööd selle kohtuga, sealhulgas edastama kiiresti kõik nõutavad dokumendid ja viima õigel ajal lõpule tagasi saadetud kohtuasjad.
<D>
- Proua juhataja, praeguses raskes majanduskliimas on selles raportis esindatud just selline ühine mõtlemine, mida meil hädasti vaja on.
Käibemaksu alandamised aitavad kõige enam neid, kes seda kõige rohkem vajavad - inimesi, kes teistest vähem teenivad.
Minu arvates käsitleb see raport ka töökohtade loomist ning seetõttu ma seda ka toetasin.
See aitab tagada, et töökohad ei kao majanduse musta auku.
Ma loodan, et see kiiresti rakendatakse, eriti just minu piirkonnas, Lääne-Midlandsis.
Peame ka rõhutama, et peame lubama liikmesriikidel langetada teatud esemete käibemaksu, et võidelda kliimamuutuse vastu.
Inimestele võimaluse andmine nii-öelda "roheliselt osta” on just selline turupõhine instrument, mis toob suurimat kasu.
Käibemaksu alandamist kasutatakse üle maailma, et õhutada inimesi ostma energiasäästlikumaid ja keskkonnasõbralikumaid külmikuid, jääkappe ja muid kaupu, mis kasutavad suurel hulgal energiat, ning nende toodete hindade langetamine aitab vaesemaid inimesi.
Minu valitsus Ühendkuningriigis on selle probleemi käsile võtnud, vähendades aastaks 2010 käibemaksu 2,5% võrra ning ma loodan, et teised liikmesriigid eeskuju järgivad.
<D>
(RO) Peagi algavaks festivaliks, mille Euroopa Parlament on korraldanud kultuuridevahelise dialoogi ühe osana, paluti igal riigil teha vastavasisuline film.
Olen aru saanud, et Rumeenia esialgset ettepanekut ei aktsepteeritud põhjusel, et see ei vastanud teemale, ent tootel, mis selle asendas, nimelt filmil California Dreaming, oli veel rohkem vajakajäämisi.
Esiteks, vaatamata esilinastusele Cannes'is, vastab see veel vähem teemale, müstifitseerib reaalsust ja moonutab kujutlust mu kodumaast.
Kui kõik muud filmid edastavad kultuuridevahelist dialoogi isiklikul, inimlikul tasandil, siis film California Dreaming esitab väljamõeldud loo Rumeeniast läbi sõitnud Ameerika transpordist, mille peatamine kohalike ametivõimude poolt lõppeb kodusõjaga.
Veel enam, seda filmi ilmestab siivutu keelekasutus ning varjamatud seksi- ja vägivallastseenid, mis oli festivalil ainukordne juhus.
Ma ei arva, et kõik see tuleks kultuuridevahelisele dialoogile kasuks.
Ent suurim vajakajäämine on see, et nähtavasti pole see film valitud mitte Rumeenia osapoole, vaid Euroopa Parlamendi ametnike poolt.
Kui see on nii, siis on olukord tõsine, sest sel juhul on teatavat apoliitilist kontseptsiooni, nagu näiteks kultuuridevahelist dialoogi, salapärastel põhjustel politiseeritud, kahjustades sellega ühe Euroopa Liidu liikmesriigi mainet.
Sellest lähtuvalt palun ma Euroopa Parlamendil kõnealust põhjust uurida.
<D>
(PL) Härra juhataja, volinik, täna toimuv arutelu käsitleb ühte kõige tähtsamat teemat, millega Euroopa Liit, ja kindlasti Euroopa Parlament, tegeleb: inimõiguste olukorra jälgimine maailmas, ja globaalse demokraatia seisundi jälgimine.
Mulle tundub, et kaks raportit esindavad Euroopa Parlamendi väga märkimisväärset saavutust.
Tahaksin esitada oma õnnitlused härra Cappatole ja proua De Keyserile ning härra Salafrancale nende raportite koostamise eest.
Sellistes olukordades oleme alati silmitsi järgmise dilemmaga: kuidas me saame kaitsta inimõigusi, rääkida õigusriigi põhimõtetest, mida me soovime eeskujuks tuua maailma teistele piirkondadele, ja samal ajal teostada tõhusat ELi poliitikat?
See on käesoleval ajal ELi poliitikakunsti alus: tasakaalustada need kaks põhimõtet, näidates inimõiguste perspektiivi ja samal ajal demonstreerides meie poliitika tõhusust.
See on väga tõsine küsimus, mis seisab meie ees täna Birmas, Hiinas, Kaukaasias ja väga paljudes maailma piirkondades.
Mulle tundub, et kõnealused kaks raportit teevad väga hea katse tasakaalustada neid kahte väljakutset, mis on Euroopa Liidule esitatud.
Veel üks teema: ma tahaksin kasutada seda arutelu, et tänada volinik Ferrero-Waldnerit vastuse eest küsimusele inimõiguste vaatlemise kohta Mongoolias.
Minu teave osutus korrektseks.
Mongoolia võib olla riigi näiteks, kus me tõesti tegeleme positiivse suundumusega inimõiguste alal.
Mongoolia võib olla näiteks, kuidas olukord võib selles osas paremaks muutuda.
See on väga oluline Aasia riik, kellele Euroopa Liit võib tulevikus osutada kui teiste Kesk-Aasia riikide eeskujule.
<D>
Hr president, täna räägivad paljud jälle suuresõnaliselt Euroopa demokraatlikest väärtustest.
Täna näeme pretensioonikat kinnitust, et usutakse inimõigustesse, ometi valmistub ELi eliit samal ajal tähistama suurimat ülbuse akti, asudes alla kirjutama ümbertehtud põhiseadusele, heitmata pilkugi selja taha oma inimeste poole ja selle poole, mida nad tahavad või mõtlevad.
2005. aasta referendumid näitasid, et Euroopa on teadmatuses, aga sellest ei õpitud mitte seda, kuidas jätta kõrvale, mida inimesed ei taha, vaid kuidas nende vastupanust mööda hiilida, otsustades seekord nendelt mitte küsida.
See tekitaski skandaali, et kogu kontinendil pühitakse riigivõim kõrvale, rajatakse superriigi struktuurid, luuakse uus ELi kodakondsus, EL juriidiline isik ja kõike seda küsitakse ainult käputäielt kodanikelt.
Miks?
Sest enamikes riikides, minu enda oma kaasa arvatud, kardavad juhid rahva otsust, mis lisab nende ülbusele argpükslikkuse.
Nii et päeval, kui räägitakse palju inimõigustest, ütlen mina - andke Euroopa rahvastele põhiline poliitiline ja inimõigus öelda sellele põhiseadusele "jah" või "ei", õigus öelda referendumil "jah" või "ei".
(Aplaus)
<D>
kirjalikult. - (PL) Ühist kalanduspoliitikat käsitlev roheline raamat lõhestab nii Euroopa Komisjoni kui ka liikmesriigid.
Tegemist on kindla tõendiga asjaolust, et kõik Euroopa Liidu projektid ja reformid ei ole alati edukad.
Seepärast peame tegema seoses institutsionaalsete ja praktiliste lahendustega õiged järeldused.
Üks 2002. aasta reformi põhilisi vigu oli liigne tsentraliseerimine.
Euroopa Liidu eri piirkondade omapärad ja mitmekesisus seevastu nõuavad aga pigem piirkondlikku lähenemist.
Euroopa Komisjon ei tohi kohelda Läänemerd võrdselt Vahemere või Atlandi ookeaniga.
Kalanduspoliitika piirkondlikuks muutmine peab käima käsikäes kindlate sotsiaalsete ja majanduslike meetmetega.
Kalandusest sõltuvates piirkondades elavate inimeste seisukohalt on kõige tähtsam tegevussuund majanduslik ja sotsiaalne mitmekesistamine ning ümberkorraldamine, kaasa arvatud uute töökohtade loomine kalandussektoris.
Ülalnimetatud meetmete rakendamist nõuab juba asjaolu, et Läänemere kalandussektoris ei ole võimalik suurendada püüki ega luua uusi töökohti.
See vastab sotsiaalsetele ootustele ja vajadustele.
Teadusuuringud näitavad, et ohus on kaks kolmandikku Euroopa kalavarudest, nende hulgas tundud liigid nagu merikeellased, lest ja tursk.
Maailma Looduse Fondi analüüside kohaselt muutuvad Vahemere tuunikala ja paljude teiste kalaliikide populatsioonid 2012. aastaks paljunemisvõimetuks, kui kalanduses midagi ei muutu.
<D>
Euroopa Liidus on riik, kus ligi 20 aasta jooksul on rikutud umbes 20% elanikkonna inimõigusi ja põhivabadusi.
Sellest hoolimata võeti Läti 2004. aastal Euroopa Liitu.
Kogu selle aja jooksul, mil toimusid Läti liitumisläbirääkimised, lubas Läti valitsus tolleaegsele ELi laienemisvolinikule Günther Verheugenile lahendada mittekodanike probleem, kuid siiamaani pole seda küsimust neist lubadustest hoolimata lahendatud.
Seetõttu elab ELi territooriumil ligikaudu 340 000 mittekodanikku.
Lätis on need teisejärgulised inimesed, kellel pole lubatud töötada avalikus sektoris või olla riigiametis isegi piirkodades, kus enam kui 60% elanikkonnast on mittekodanikud.
Lätis on linn nimega Daugavpils, kus enam kui 90% elanikest on venekeelsed.
Ometi on selles linnas keelatud kasutada vene keelt ametliku keelena ja 30 protsendil elanikkonnast pole kohalikel valimistel hääletusõigust.
Kohaliku volikogu liikmetel, kes on valitud vene keelt kõnelevate elanikega linnas, pole lubatud koosolekutel oma emakeelt kasutada.
Nii veider kui see ka on, pole Euroopa Komisjon siiani leidnud ei vajalikke argumente ega aega, et mõjutada Läti valitsust tegema lõpp sellele keele põhjal diskrimineerimisele.
On väga oluline viivitamatult asutada töörühm, et uurida olukorda Lätis, muidu ma ei näe mingit mõtet sellel, et EL peaks olema osaline Euroopa inimõiguste ja põhivabaduste konventsioonis.
Peame selle selgelt ja ühemõttelist teatavaks tegema, et Euroopa Liidus on riik, kus enam kui 25% elanike õigusi on palju aastaid küüniliselt rikutud.
<D>
- (EL) Hr juhataja, volinik, daamid ja härrad, meie parlamendiliikmest kolleegi raport vabatahtliku tegevuse kohta kujutab endast Euroopa Parlamendi viisi näidata Euroopa kodanikele parlamendi sotsiaalset aspekti.
Raportis edendatakse kaasaaitamise ideed, mida käsitletakse kõikehõlmavalt ja objektiivselt nii teoreetilisel kui praktilisel tasandil.
Meie parlamendiliikmest kolleegi töö on väga oluline; ma tervitan seda ja õnnitlen teda südamlikult.
Ka meie oleme omalt poolt püüdnud tema tegevusse oma panuse anda.
Oleme muu hulgas toonud välja selle, kui tähtis on ettevõtete vabatahtlik töö, vabatahtlike algatuste koordineerimine, ühitades pere- ja tööelu, ja ka vabatahtlike kiirreageerimisrühmade loomine igas piirkonnas, et tegelda kiiresti looduskatastroofide ja õnnetustega.
Üldiselt aitab vabatahtlik tegevus muu hulgas suurendada SKTd.
Nagu öeldud, annab vabatahtlik töö tõuke oskuste omandamisele ja parandab vabatahtliku tööalast konkurentsivõimet.
See annab sotsiaalses ja hariduslikus plaanis tõrjutud inimestele ja töötutele tõelisi võimalusi ja julgustab sisserändajaid kohalikust kogukonnaelust osa võtma.
Vabatahtlike meetmed ja tegevus räägivad iseenda eest.
Minu kodumaal Kreekas näiteks võitsid 2004. aasta olümpiamängude vabatahtlikud meie kõige märkimisväärsema medali.
Nii individuaalne vabatahtlik töö kui vabatahtlik tegevus rühmas on ülioluline sotsiaalsest, majanduslikust, keskkonna ja kultuuri seisukohast.
Need ühendavad kõik erinevused ja eriomadused, edendades neid ja paljastades neid üksmeele ja ühiste eesmärkide vaimus.
Õnnitlen veel kord raportööri.
Kutsun teid üles toetama pr Harkini raportit ja ühendama meid ühise kirjaliku deklaratsiooni allkirjastamisega, mille me koos teiste parlamendiliikmetega koostasime, paludes, et 2011. aasta kuulutataks Euroopa vabatahtliku tegevuse aastaks.
<D>
Tahaksin tänada raportööri suurte jõupingutuste eest selle väga keerulise tehnilise dokumendi ettevalmistamisel, sest statistilised küsimused avalikkusele tavaliselt erilist huvi ei paku ja väga atraktiivsed ei ole.
Seepärast toimub selle teema arutamine nii hilja.
Mul on väga hea meel, et volinik Frattini on kohal, kuigi statistilised küsimused jäävad tavaliselt volinik Almunia vastutusalasse.
Me räägime siiski suurtest andmebaasidest, mille kasutamine, turvalisus ja haldamine peab olema selgelt määratletud.
Usun, et volinik Almunia on hästi kursis kõigi probleemidega, mis meil on erinevate andmebaaside, nende kasutamise, turvalisuse ja võimaliku mitteotstarbekohase kasutamisega.
Dokumendis on esitatud mitmeid punkte, mis aitaksid sarnaseid probleeme ära hoida.
Veel valmistab mulle heameelt see, et selle dokumendiga kaasneb valitsuse haldustoimingute läbipaistvamaks muutmine.
Minu arvates on see väga oluline; selline teave peaks olema avalikkusele kättesaadav.
Teisest küljest valmistab mulle Euroopa Demokraatide ja Liberaalide Liidu fraktsiooni liikmena paratamatult muret see, et me oleme viimasel ajal arutanud suurt hulka dokumente, mis on seotud statistiliste andmete hankimisega ja mitmesuguste tegevuste lülitamisega erinevatesse registritesse.
Järjest vähem pööratakse tähelepanu kasule, andmete kogumise kulu ja kasu suhtele.
Majandusteadlasena saan ma aru nende andmete olulisusest majanduspoliitikas ja otsuste tegemisel - isegi julgeoleku pärast on oluline olla teadlik hargmaiste ettevõtete tegevuse erinevatest aspektidest ELis ja liikmesriikides.
Piiririigi, ELi piiririigi, Leedu esindajana saan ma sellest vägagi hästi aru.
Minu ametiaja alguses räägiti palju vajadusest analüüsida, kui palju see tööstusharule maksma läheb ja asjakohaste arvutuste tegemisest.
Osad liikmesriigid olid valmis seda tegema.
Näiteks Madalmaad ongi seda tegelikult teinud.
Kahjuks on see algatus õhust tühjaks jooksnud.
Mul jääb üle vaid kahetseda, et antud juhul ei käsitletud ettevõtlusele langeva koormuse kindlaksmääramise ja selle koormuse leevendamise võimalust.
Siin oleks võinud moodustada erinevaid väikseid Euroopa valikrühmi ja analüüsida nende põhjalt statistilist baasi kogu Euroopa kohta.
<D>
eesistuja. - (SL) Daamid ja härrad, Euroopa Liit jälgib ängistusega olukorda Tiibetis ja Hiina naaberprovintsides, milles on kaunis suur Tiibeti elanikkond, nagu näiteks Tsinghai, Szechwan ja Kansu.
Euroopa Liidu esindajad on juba Tiibeti segaduste algusest peale olnud pidevalt ühenduses Hiina esindajatega.
Vastuseks Euroopa Liidu nõudmisele esitasid nende Hiina kolleegid ELi eesistujakolmikule esimese ettekande Tiibeti pealinna Lhasa sündmustest 15. märtsil.
Olukorda Tiibetis arutati ka Euroopa Liidu esindajate kohtumisel Hiina välisministri asetäitjaga 17. märtsil.
Mõlemad pooled nõustusid sellel kohtumisel, et dialoog Tiibeti sündmuste kohta peab olema pidev ja avatud.
Pärast intsidenti Hiina saatkonnas Brüsselis kutsuti Euroopa Liidu esindajad 19. märtsil sama ametnikuga kohtuma.
Arvukate Euroopa protestiavalduste tõttu Tiibeti sündmuste vastu nõudis see ametnik vabandamist ja kompensatsiooni, kui Hiina saatkondades peaks toimuma purustusi.
Eelmise nädala algul, 17. märtsil, väljendas eesistujariik oma sügavat muret, võttes arvesse arvukaid teateid segaduste kohta Tiibetis.
Ta väljendas oma sügavat kaastunnet ohvrite perekondadele ja rõhutas, et sooviks saada Hiina valitsuselt kohest selgitust olukorra kohta Tiibetis.
Eesistujariik soovitas kõigil osalistel tegutseda talitsetult.
Ta kutsus Hiina valitsust üles loobuma jõu kasutamisest protestijate vastu ning vastama protestidele kooskõlas rahvusvaheliselt vastuvõetud demokraatlike põhimõtetega.
Samal ajal kutsus eesistujariik protestijaid üles loobuma vägivallast.
Ta rõhutas sõnavabaduse ja rahumeelse protesteerimise tähtsust.
Nagu me teame, toetab Euroopa Liit Hiina territoriaalset ühtsust, kuid püüdleb rahumeelse kokkuleppe poole Hiina võimude ning Tiibeti usujuhi Dalai Laama ja tema esindajate vahel.
Seepärast kutsub meie teatis Hiina valitsust üles vastama tiibetlaste murele oma inimõiguste pärast.
Euroopa Liit julgustab mõlemaid pooli alustama konstruktiivset dialoogi.
See võiks olla aluseks alalisele lahendusele, mis oleks kõigile vastuvõetav ning respekteeriks Tiibeti kultuuri, religiooni ja identiteeti.
Lisaks eelnevalt mainitud eesistujariigi teatisele kutsus Euroopa Liit Hiina valitsust võimaldama sõltumatule rahvusvahelisele meediale Tiibetisse pääsemist.
See on küsimus, mida te ise juba mainisite, härra president.
Hiinlased on selle ettepaneku siiani tagasi lükanud, öeldes, et ligipääs meediale antakse kohe, kui olukord Tiibetis on turvaliseks muutunud.
Rahvusvaheline üldsus pole siiani suutnud saada usaldusväärset informatsiooni Tiibeti protesteerijate arvukate surmajuhtumite kohta.
Viimaste läbirääkimiste käigus vihjasid Hiina ametivõimud eesistujariigile Sloveeniale, et paari järgmise päeva jooksul võimaldatakse rühmale Euroopa ajakirjanikele ligipääs Tiibetisse ja teabe edastamise vabadus.
Eesistujariik loodab, et see toimub.
Tahaksin ka rõhutada, et oleme palunud Hiina võimudelt seletust nende protesteerijate tulevase saatuse kohta, kes ei ole järgmise nädala lõpuks endast võimudele teatanud.
Nad vastasid, et kõigi nende üle, kes rikuvad Hiina seadusi, mõistetakse kohut vastavalt kehtivatele õigusaktidele.
Euroopa Liit väljendas muret, et oma tahet rahumeelselt väljendanud protesteerijate edasine vahistamine võib põhjustada pingete taastumist tiibetlaste ja Hani, see tähendab Tiibetis elava Hiina kogukonna vahel.
Samal ajal tahaks EL rõhutada, et siseriikliku julgeoleku õigusakte ei tuleks kasutada inimõiguste piiramiseks.
Härra president, te nimetasite ka Hiina olümpiamängude küsimust.
Ma pean rõhutama, et eelmise nädala mitteametlikul ministrite nõupidamisel Sloveenias võtsid Euroopa Liidu spordiministrid koos kõigi liikmesriikide, Lääne-Balkani riikide ja Norra riiklike olümpiakomiteede esimeestega ühehäälselt vastu deklaratsiooni, milles nad rõhutasid olümpialiikumise ja selle väärtuste tähtsust inimõiguste edendamisel ja toetamisel.
Samal ajal võtsid nad sõna olümpiamängude boikoteerimise vastu.
Nad ei arutanud avatseremoonial osalemist.
Eesistujariik on arvamusel, et olümpiamängude või muude spordisündmuste boikoteerimine kultuuridevahelise dialoogi aastal ei oleks asjakohane vastus lahendamata poliitikaküsimustele.
See võiks tähendada ka kaotsiläinud võimalust inimõiguste austamise edendamiseks.
Kas võiksin ka öelda, et Inimõiguste Nõukogu istungjärk Genfis oli märgistatud murega olukorra pärast Tiibetis.
Läbirääkimistel Viini deklaratsiooni ja tegevuskava üle kutsus Euroopa Liit mõlemaid pooli vältima jõu kasutamist ning austama inimõiguste rahvusvaheliselt heakskiidetud standardeid.
Dialoog Euroopa Liidu ja Hiina vahel on käesoleval nädalal jätkunud.
Eilses telefonikõnes arutasid ELi üldasjade ja välissuhete nõukogu president Sloveenia välisminister doktor Rupel ning Hiina Rahvavabariigi välisminister Yang Jeichi muude küsimuste hulgas ka Tiibeti kogukonna olukorda.
Doktor Rupel väljendas härra Yangile Euroopa Liidu lootust, et Hiina ametivõimud ja Dalai Laama või tema esindajad võiksid alustada dialoogi niipea kui võimalik.
Samal ajal kutsus ta Hiina võime üles kohe vabastama protesteerijad, kes olid rahumeelselt oma arvamust väljendanud.
<D>
komisjoni asepresident. - (DE) Pr juhataja, daamid ja härrad, komisjon jälgib väga hoolikalt halvenevat julgeolekualast olukorda Ida-Tšaadis ning on otsustav oma toetuses EUFORi vägede rakendamisele täies jõus, et kaitsta piirkonna põgenikke ja ümberasustatud isikuid.
Euroopa Liit võtab selleks kõik meetmed, mis on tema käsutuses Ida-Tšaadis.
Komisjon ei taga ainult EUFORi vägesid, vaid ka rohkem kui 50 miljonit eurot osana laiaulatuslikust kavast.
Kõnealustest fondidest rahastatakse meetmeid järgmises kolmes põhivaldkonnas, mis ulatuvad hädaabist pikaajalise arenguabini.
Esimene sektor puudutab humanitaarabi, milleks ECHO on juba eraldanud 30,5 miljonit eurot 2007. aastal esmaabimeetmetena põgenike ja ümberasustatud isikute toetamiseks erinevates Tšaadi sektorites.
Samal määral on raha kõrvale pandud meetmete jätkamiseks 2008. aastal.
Teine sektor koosneb Tšaadi politseijõudude loomisest, kes vastutavad humanitaarkaitsemeetmete teostamise eest.
ELi ja ÜRO missioonide kontekstis Tšaadis loob, koolitab ja varustab ÜRO kuni 850 Tšaadi politseijõudu, mis paigutatakse põgenikelaagritesse Ida-Tšaadis.
Euroopa Liit toetab kõnealust ÜRO programmi 10 miljoni euroga stabiliseerimisvahendist.
Kolmas sektor puudutab taasintegreerimist ja rehabilitatsiooni.
2008. aastal annab komisjon 10,1 miljonit eurot üheksandast Euroopa Arengufondist arengumeetmete jaoks, mis edendavad rekonstrueerimist, konfliktide lahendamist ja haldussuutlikkuse korraldamist.
Need on meetmed, mis on vajalikud julgeolekualase olukorra parandamiseks ÜRO ja ELi missiooni piirkondades.
Täiendavaid meetmeid kavandatakse osana kümnendast Euroopa Arengufondist, mille hinnanguline eelarve on 311 miljonit eurot aastateks 2008-2013.
Ümberasustatud isikute tagasisaatmist kodumaale peaks kõnealuste meetmetega lühiajaliselt toetama.
Nende eesmärk pikemas perspektiivis on stabiliseerida olukorda Tšaadis ja kogu piirkonnas püsivalt.
Eelnevad kõnelejad on õigustatult viidanud ägenenud võitlusele valitsusesõbralike mässajate ja president Idriss Déby vägede vahel Ida-Tšaadis, mis on selgelt muutnud humanitaarabi andmise keerulisemaks.
Isegi põgenikelaagreid ümbritsevates piirkondades ei ole enam võimalik ohutust tagada.
Lisaks on habras humanitaaralane olukord jõudmas järjest enam otsustavasse järku põgenike arvu kiire suurenemise tõttu lahingutsoonidest.
Selles väga muret tekitavas olukorras on kõige kiireloomulisem ülesanne julgeoleku taastamine piirkonnas.
Et selle ülesandega toime tulla, on sõjaline kohalolek hädavajalik.
EUFORi väed peaks seetõttu paigutatama just kõnealustesse kriisipiirkondadesse.
Nad on siiski edukad ainult siis, kui konflikti põhjused kõrvaldatakse ja kui samaaegselt juurutatakse poliitilist protsessi eesmärgiga rahustada pingete allikad ja vähendada vaesust, aidates kaasa majanduslikule arengule.
<D>
komisjoni liige. - Härra juhataja, ma soovin alustada kõigi tänamisega, kes lisaks toetavatele ettepanekutele raporti koostamisel tegid veel enamat, nad toetasid VKEsid.
VKEd on Euroopa majanduse elutähtis osa ja siin Eurostarsi programmis, nagu ma juba ütlesin, räägime me VKEdest, millest saavad tuleviku "tähed”.
See on uuenduslik lähenemisviis.
Raske on juurutada lähenemisviise, mille puhul me kombineerime liikmesriikide raha ühenduse rahaga, kuid kindlasti on asi seda väärt, sest see on täpselt õige suund tulevikku sammumiseks.
Me ühendame parima EUREKA programmist - paindlikkus, lihtsus, detsentraliseeritud lähenemine, orienteeritus turule - parimaga seitsmendast raamprogrammist: tsentraliseeritud juhtimine, ühtne hindamine ja ühtne valikumeetod.
Ma võin teile kinnitada, et ka kõikides teistes raamprogrammi tegevustes peame me suure hoolega silmas VKEde huvisid.
Mängu nimi on lihtsustamine, nagu te ilmselt teate, oleme me VKEde jaoks kehtestanud kõrgema rahastamismäära kui teiste jaoks.
Nii on neil raamprogrammis kaasrahastamismäär 75%, samal ajal, kui teistel suurematel äriühingutel on see 50%, mis tähendab, et me ergutame nende osalemist.
Me oleme loonud tagatisrahastu, mis väga suures osas lihtsustab raamprogrammis osalemist, sest varasem pangagarantiide esitamine oli üks VKEde põhiline probleem; ja me kavatseme samuti tutvustada "unikaalset registreerimisvahendit”, mis jälle kergendab tööd, sest kui ettevõte on korra taotuse esitanud, siis selle andmed salvestatakse ja järgmine taotlemine toimub automaatselt.
Seepärast, kui me heidame pilgu esimese aasta tulemustele - te teate, et me leppisime kokku eesmärgis rahastada programmi koostöö poolelt 15% ulatuses VKEdele eraldatavaid rahalisi vahendeid - siis võib öelda, et see töötab.
Kui kuuenda raamprogrammiga me ei saavutanud püstitatud eesmärke, siis nüüd võib esimeste hindamiste ja tulemustega põhjalikuma tutvumise põhjal öelda, et see number on lähemal 20%-le kui 15%-le, mis on suur samm edasi.
Teeme tööd ka komisjonis.
Tulin just konkurentsivõime töörühma koosolekult, kus arutati väikeettevõtete seaduse üle - see on tööpealkiri - milles me soovime käsitleda kõiki VKEdega seotud probleeme korrastatud kujul.
Ma sooviksin samuti mainida, et kuigi me täna otsustame ühenduse rahalise osalemise üle, on programm tegelikult juba alanud ja esimesele konkursikutsele on laekunud rohkem kui 200 avaldust, mis on oluline edu.
Lõpetuseks soovin veel öelda, et olen erakordselt rõõmus Luksemburgi ühinemisotsuse üle.
Põhimõtteliselt ei ole sellega probleeme.
Me kõik peame andma parima, et tagada programmile võimalikult kiire juurdepääs.
<D>
kirjalikult. - (FR) Pärast viis aastat kestnud arutelu on Euroopa tarbijatel varsti ulatuslik informatsioon tarbijakrediidi kohta, mis võimaldab neil paremini võrrelda välismaiseid pakkumisi auto, nõudepesumasina või diivani ostmisel.
Kuigi eurooplastel on juba praegu võimalus võtta välismaal pangast laenu, et osta tarbeesemeid, kasutavad seda vähesed - sellist liiki laenude kogumahust võetakse vähem kui 1 % välismaal.
Samas erinevad määrad liikmesriigiti isegi kuni 100 % (Portugalis 12 % ja Soomes 6 %).
Peamised tuvastatud takistused olid keelebarjäär, vahemaa ning tarbija usalduse puudumine.
Kõnealune direktiiv, mida ma toetan, aitab suurendada usaldust, tagada tarbijate parem informeeritus ning teha kaalutletud otsuseid, võimaldades kasutada oma huvides ühetaolisi tarbijakaitse eeskirju (ennetähtaegne tagasimakse, õigus loobuda jne).
Kokkuvõtteks soovin esitada kaks küsimust.
Kas me ei julgusta inimesi võtma liiga palju laenu, kui ei muuda rangemaks tingimusi, mille kohaselt peavad laenuandjad kontrollima tarbija krediidivõimet?
Kas me ei peaks viivitamata looma võimalusi piiriüleseks konkurentsiks eluasemelaenude valdkonnas?
<D>
(FR) Härra juhataja, pean kõigepealt õnnitlema eesistujariik Prantsusmaad selle saavutuse puhul.
Arvan, et oleme käinud pika maa Euroopa seisukohast Iraagi kohta meie praeguse hoiakuni Kaukaasia kriisi kohta.
Palju õnne.
Tänu praegusele eesistujariigile on liit olnud tõhusam ja kiirem kui Washington.
Kõik see on positiivne, kuid jäävad mõned küsimused: esiteks, kuidas saame me vähendada elanike kannatusi; teiseks, kuidas saame me tagada, et Venemaa austaks eeskirju, ning millise strateegia peaksime Venemaa suhtes pikemas perspektiivis vastu võtma?
Ma tervitan nõukogu meetmeid ja teksti mõõduka optimismi ja rahuloluga.
See sisaldab hukkamõistu ja tegevuse kõiki peamisi elemente, sealhulgas ka ühenduse väga suuremeelset abipakkumist ja võimalikku ESDP missiooni.
Kuid tahaksin öelda eesistujariigile, et see on alles eelroog.
See on alles eelroog või algus.
Me ootame pearooga, mis on rahu ja stabiilsus piirkonnas ning Euroopa Liidu pikaajaline strateegia selles Kaukaasia piirkonnas.
Peame rakendama kõiki jõupingutusi, et panna Venemaa mõistma, et tal on valida: kas teha ELiga koostööd kui vastutustundlik partner, kes võtab tõsiselt oma kohustusi ning austab täielikult Sarkozy kuuepunktilist plaani, või jätta end rahvusvahelise üldsuse hukkamõistu küüsi, mis võib muutuda põlu alla panemiseks ja viimaks isolatsiooniks, hõlmates mitmeid asjakohaseid meetmeid, mis vajaduse tekkimisel võetakse.
Meil, Euroopa Liidul, on samuti valida - kas jääda rahule oma suusõnaliste aktsioonidega ja hoiduda meetmetest, millest Venemaa võiks aru saada, või muuta vajaduse korral oma poliitikat Venemaa suhtes, tehes selgeks, et võime olla nii ennast maksma panevad kui ka aupaklikud Venemaa mittevastavuse korral eeskirjadele, mida me eeldame...
(Juhataja katkestas kõneleja..)
<D>
Härra juhataja, Soovin, et Loode-Iirimaa põllumajandustootjate rühm, kellega ma täna pärastlõunal rääkisin, oleks siin seda arutelu kuulamas, sest nad võiksid isegi tahta osaleda.
Olgem ausad: keegi ei taha, et tema rahaasjad avalikkuse ette toodaks, ja ma arvan, et siin parlamendis on liikmeid, kes räägivad avatusest ja läbipaistvusest, kuid kes ise selle eest päris kaugele põgeneksid.
Mulle meeldib argument, mille keegi siin täna õhtul esitas, et võib-olla on õige, kui avaldame kõik maksed, mis lähevad kellelegi, kes avalikust rahakotist raha saab.
Olles seda öelnud, usun, et maksete avalikkus tuleb, ja ma üldiselt usun seda avatuse ja läbipaistvuse kontseptsiooni, kuid see on kahesuunaline tänav.
Samuti paneksin kahtluse alla ettekujutuse, et teave võrdub mõistmisega, ja sellepärast usun, et kindlasti on vajalik selgitus selle kohta, mida need summad tegelikult tähendavad.
Põllumajandustootjate rühm, kellega täna kohtusin, tegeleb looma- ja lambaliha tootmisega ning paljud neist kasutavad põllumajandustoetust oma tootmise subsideerimiseks.
Võib-olla nad on rumalad, et seda teevad.
Võib-olla peaksid nad lõpetama tootmise, laskma talumajapidamisel alla käia ning jätkama tšekkide vastuvõtmist.
Siin on tehtud mõned märkused poliitika läbikukkumise kohta, justkui oleks see põllumajandustootjate süü.
Kuid ma arvan, et need on Euroopa poliitikud, keda tuleks tuvastatud läbikukkumiste eest nahutada.
Need, kes räägivad sekkumisest ja eksporditoetustest, on vist unustanud 2003. aasta reformid.
Nüüd on meil Euroopa Liidus puudujääkide probleem.
Me impordime loomaliha.
Kasvab ülemaailmne nõudlus piimatoodete järele ja teravilja on vähe, seega oleme kõvasti edasi liikunud.
Jah, avaldage andmed, aga selgitage.
Kaitske inimesi ja tagage, et neid alusetult ei naeruvääristataks maksete pärast, mida nad saavad.
Ärge kasutage seda relvana põllumajandustootjate ründamiseks.
Komisjon teeb seda juba tervisekontrolli käigus, kus nad on rääkinud sellest, kuidas nüüd, kui andmeid hakatakse avaldama, võiksime me uurida maksete vähendamist.
Võib-olla me peame seda tegema kõrgemal tasandil, kuid olgem selle teema käsitlemisel ausad.
Ma arvan, et peame läbi vaatama selle, kuidas seda teavet kasutatakse.
<D>
kirjalikult. - (FR) Ma hääletasin selle raporti vastu, mis julgustab liikmesriike võtma vastu vajalikud meetmed hea keskkonnaseisundi saavutamiseks merendusalastes küsimustes 2020. aastaks.
Merekeskkond hõlmab elutähtsaid varasid ning selle ökosüsteem pakub elutähtsaid teenuseid, näiteks nagu kliimaregulatsioon ning hapniku tootmine.
Meretranspordi-, kalastus-, energia- või isegi turismipoliitika on töötatud välja eraldi ning viivad sageli ebaõnnestumiste, ebakõlade ning kasutusega seotud konfliktideni.
Vaja oli globaalsemat lähenemisviisi, arvestades kõiki jätkusuutlikke arengupoliitika tegureid Euroopa merekeskkonna jaoks.
Liikmesriigid peavad kavandama oma pädevuse all olevate vete merekeskkonnaga seotud strateegiaid mitmes etapis.
Aastaks 2015 peaksid need strateegiad tootma kavandatud meetmeprogrammi saavutamaks hea keskkonnaseisundi.
Liikmesriigid, kes jagavad sama merepiirkonda või alapiirkonda, peavad tegema koostööd, et koordineerida erinevaid merekeskkonnastrateegia osasid.
Nagu rõhutas Grenelle Keskkonnafoorum, tuleb jätkata tööd mereparkide loomisega.
Raportis sätestatakse kaitsealade loomine, kuid oleks võinud olla natuke täpsem selles küsimuses.
<D>
komisjoni liige. - Austatud president, see, et käesolev arutelu on määratud teie ametisse pühitsemise istungile, on märgiks, et Euroopa Parlament omistab tähtsust meie strateegilisele partnerlusele Hiinaga.
Ma tervitan taas võimalust anda oma panus lühikese ülevaatega komisjoni vaatepunktist oma kolleegi Benita Ferrero-Waldneri nimel, kes, nagu juba märkisin, on kahjuks sel nädalal reisil ja ei saa siin viibida.
Ma ei pea siin saalis viibijatele meenutama, kui suuri edusamme oleme teinud suhetes Hiinaga alates meie esimesest tippkohtumisest, millest on nüüd möödas kümme aastat.
Majandus- ja kaubandussuhted on ümber kujunenud, inimestevahelised kontaktid mitmekordistuvad ja oleme pidamas dialoogi pidevalt laieneval hulgal teemadel.
Pärast viimast ELi ja Hiina tippkohtumist mais edenevad läbirääkimised uue partnerlus- ja koostöökokkuleppe üle hästi ja saame ära kasutada üha suurenevat hulka kõrgetasemelisi kontakte, mille hulka kuuluvad ka peaminister Weni väga edukas visiit president Barroso juurde selle aasta alguses ning kohtumine kõrgetasemelise majandus- ja kaubandusteemalise dialoogi pidamiseks, mida juhatasin koos asepeaminister Wang Qishaniga.
Täna keskendume loomulikult üleilmsetele probleemidele, mille hulka kuuluvad majandus- ja finantskriis ning kliimamuutused, samuti piirkondlikud küsimused.
Samal ajal huvitab meid väga olukord Hiinas, kus oleme tunnistajaks paljudele tähelepanuväärsetele saavutustele, kuid ka muret valmistavatele arengutele.
Hiina poliitika, mis on suunatud oma majanduse avamisele, on toonud sajad miljonid välja vaesusest ja aidanud maailmal teha edusamme oluliste aastatuhande arengueesmärkide täitmise suunas.
Kuid Hiina on hiiglasuur riik, kus on palju siseprobleeme ja piirkondadevahelisi erinevusi.
Meie strateegilise partnerluse tugevus võimaldab meil ka konstruktiivselt ja avatult vahetada seisukohti küsimustes, milles Euroopa ja Hiina arvamused lahknevad.
Selle näiteks võivad olla meie kaubandussuhete või inimõiguste aspektid - näiteks Tiibeti küsimus, mis, nagu ma tean, pakub siin saalis viibijatele erilist huvi.
Hiljuti väljendasime suurt muret rahutuste pärast Xinjiangi provintsis, mõistsime hukka inimelude kaotuse ja avaldasime kaastunnet ohvrite perekondadele.
Oleme kutsunud kõiki osalisi üles vaoshoitusele ja viivitamatult lõpetama kõik vägivallateod.
Loodame, et olukorda on võimalik lahendada rahumeelselt dialoogi kaudu ja ilma edasise verevalamiseta.
EL on püüdnud aastate jooksul väljendada Hiina võimudele oma muret rahvusvähemuste olukorra pärast Hiinas ning jagada omaenda tihtipeale valulist kogemust selles, kuidas tegelda vähemustele tihti osaks saava marginaliseerumise, tõrjutuse ja diskrimineerimise põhjustega.
Meie kõigi ühine eesmärk on avatum ja läbipaistvam Hiina, mis peab kinni inimõigusi puudutavatest rahvusvahelistest standarditest, ja üleilmsetele probleemidele suunatud koostöö.
Selle saavutamiseks peame ka edaspidi integreerima Hiinat tõhusamalt rahvusvahelisse kogukonda ja töötama konstruktiivses vaimus oma strateegilise partnerluse arendamise kallal.
<D>
Härra juhataja, fraktsioon PPE-DE on otsustanud sellel täiskogu miniistungil hääletada Lipietzi kaubandust ja kliimamuutust käsitleva raporti poolt.
Raport on väärtuslik ja käsitleb mitmeid probleeme, mis meile kõigile muret tekitavad.
Me oleme siiski otsustanud hääletada teatavate lõigete muudatusettepanekute vastu, kuna me usume, et ülemaailmset soojenemist tuleb käsitleda jätkusuutlike meetmetega, millel ei ole kahjustavat mõju majanduskasvule või Euroopa sotsiaalmudeli pikaajalistele väljavaadetele.
Fraktsioonina oleme teadlikud kliimamuutuse küsimusest.
Euroopa Liit on asunud juhtpositsioonile kaugeleulatuvate lahenduste kavandamisel kliimamuutusega võitlemiseks.
Me oleme veendunud, et Euroopa ettepanekud on muutunud mis tahes tulevase arutelu lähtepunktiks ning et need on kooskõlas meie majandusliku mudeliga.
Me usume, et ülemaailmne kaubandus on olnud maailma majandusele kasulik, kuid tunnistame samal ajal, et kahjulike heitkoguste vähendamiseks on vaja rohkem ära teha, eriti transpordisektoris.
Siiski ei tohiks maailma kaubandust häirida.
Kirjalikud selgitused hääletuse kohta
<D>
Linnad ergutavad majanduskasvu ja ettevõtlust ning aitavad luua uusi, püsivaid töökohti.
Linnade arengukava rakendamisel peame keskenduma rohkem eesmärgile aidata kaasa Euroopa linnade taristu ja teenuste arendamisele ja kvalitatiivsele ajakohastamisele.
Arukama linnaarengu põhimõtte rakendamiseks tuleb luua tingimused, et linnad saaksid arendada moodsa tehnoloogia, eeskätt info- ja kommunikatsioonitehnoloogia abil nõuetekohaselt ja tõhusalt oma taristut.
Arukate süsteemide rakendamine aitaks lahendada probleeme, mis on seotud liiklusummikute, energiatõhususe ja ohutusega avalikus sektoris.
Iga piirkonna erivajadusi arvesse võttes on vaja suurendada investeeringuid tehnoloogia arendamisse.
Peame edendama linnapiirkondades sotsiaalset uuendust, eriti ebasoodsas olukorras olevates linnosades, kasutades selleks ühtekuuluvuspoliitika pakutavaid võimalusi.
On ülioluline taaselustada linnapiirkonnad ning taastada selleks tööstusobjekte ja saastatud alasid, ent samas tuleb edendada ka linna- ja maapiirkondade kaasavat arengut.
Selle eesmärgi saavutamiseks tuleb rakendada mitmetasandilist valitsemist, piirkondlikku planeerimist ja partnerluspõhimõtet.
Tuleb märkida, et võttes aluseks liikmesriikide parimad tavad strateegilise planeerimise vallas, peaks komisjon koostama lõimitud linnaarenduse planeerimise tava tarvis konkreetsed ELi suunised ja muutma lõimitud linnaplaneerimise õiguslikult siduvaks.
Peale selle peavad kohalikud omavalitsused püüdlema oma ettevõtmistes avaliku ja erasektori partnerluse poole ning rakendama linna taristu uuenduslikke arengustrateegiaid.
<D>
kirjalikult. - Energiakulud suurenevad ähvardaval kiirusel, põhjustades energiaga seotud vaesuse olulise kasvu kogu ELis.
Ent energia turuhind on vaid üks probleemi tahk.
Tarbijatele tekitatakse märkimisväärne täiendav finantskoormus energiaturu ebatõhususe ja moonutuste tõttu.
Näiteks Maltal said tarbijad ja ettevõtted tunda oma energiakulude pööraselt suurt tõusu, kui naftahind oli kõrgeimal tasemel, aga need kulud ei langenud siis, kui naftahind alanes üle poole võrra.
Me vajame kogu Euroopa Liitu hõlmavat poliitikat, et kaitsta tarbijaid ja VKEsid halbade hinnakujundustavade eest, mida osa kommunaalteenuste ettevõtteid kasutab.
Üks lahendus võib olla riiklik sõltumatu reguleeriv asutus, kes korraldaks vajalikke kontrollimisi ja vastumeetmeid igasuguse kuritahtliku ja läbipaistmatu käitumise korral erasektori ettevõtjate ja/või valitsusele kuuluvate ettevõtete poolt seoses kommunaalteenuste, nagu gaasi, elektri, vee, lennujaamamaksude ja muude hindade tõusudega.
Seda tuleks rakendada kehtivate, tarbijakaitset hõlmavate ELi õigusnormide ja direktiivide parandamise kaudu eelkõige selleks, et tagada:
suurem läbipaistvus ja mõistuspärasus, mis reguleerivad hinnatõuse, samuti parem juurdepääs ja teavitamine seoses tarbijate õigustega;
väiksemad kulud ja vähem bürokraatiat tarbija jaoks, kellel on tegelikult põhjust taotleda hüvitamist.
<D>
raportöör. - (FR) Härra juhataja, härra volinik, daamid ja härrad, ma loodan, et nõukogu eesistujariik ühineb meiega; nüüdseks on möödunud enam kui kuus aastat sellest, kui renditöö direktiivi vastuvõtmine edasi lükati - ja mitte Euroopa Parlamendi pärast, kes esitas oma arvamuse niipea, kui komisjoni ettepanek parlamendile 2002. aastal edastati, vaid just ummikseisu tõttu, mille teatud liikmesriigid nõukogus tekitasid.
Nüüd, kui liikmesriikide ühine seisukoht on vastu võetud, on meil täna võimalus jõuda selle olulise sotsiaalõigusaktini - ajal, mil ootused sotsiaalse Euroopa suhtes on suured - ja me peame seda võimalust kasutama.
Renditöö hõlmab Euroopa Liidus enam kui kolme miljonit töökohta.
Renditöötajad töötavad umbes 20 000 ettevõttes, mille käive on 75 miljardit eurot.
See sektor on ilmselgelt väga aldis majanduskasvus toimuvatele kõikumistele ja renditöötajad on praegu esimesed, keda majanduslangus ja tööpuuduse kasv hakkab mõjutama.
Kuid nii nagu ka muud laadi ebakindel ja ebatüüpiline tööhõive, on ka renditöö mõne viimase aasta jooksul läbi teinud strukturaalse kasvu, see oli viimase viie aasta jooksul hinnanguliselt peaaegu 60%.
See areng on uutes liikmesriikides eriti aktiivselt jätkunud.
Renditöö puudutab väga paljusid sektoreid, mis on liikmesriigiti erinevad - ühtedes on selleks tööstus, teistes teenused ja kolmandates hoopis ehitus, põllumajandus ja transport.
Ka renditöö osakaal on riigiti väga erinev.
Sellistes riikides nagu Ühendkuningriik võib see küündida isegi viie protsendini kogu töötajaskonnast.
Lähetuse kestus on samuti erinev.
Mõnes riigis on see lühike - näiteks Prantsusmaal kestab lähetus umbes kümme päeva, Hispaanias alla nädala ja Soomes umbes kakskümmend päeva.
Osas riikides, näiteks Iirimaal, Belgias ja Hollandis võib aga renditöö kesta kuid ja Austrias isegi aasta või kauem.
Nagu teada, on renditöötajad rohkem mõjutatud füüsilistest ohtudest, nende töö on intensiivsem ja tööl tuleb rohkem õnnetusi ette.
Nende koolitus on sageli vähemmahukas.
Töökoha ebakindlusest tulenev stress on samuti väga tavaline.
Ka on tõsi, et renditöötajate olukorda puudutavad seadused ja õigusliku raamistiku liigid on liikmesriigiti väga erinevad - isegi niivõrd, et renditöötajaid kaitstakse näiteks võrdse kohtlemise põhimõttega, eelkõige seoses tasuga, tõeliselt vaid kümnes Euroopa Liidu liikmesriigis 27st.
Nii koolituse, sotsiaalse kaitse kui ka vanemapuhkuse kättesaadavuses esineb erinevusi ja need ei ole kindlasti kõikides liikmesriikides ühtemoodi tagatud.
Seetõttu soovis Euroopa Komisjon tööturu osapoolte palvel ja Euroopa Parlamendi toetusel õigusakti, mis suudaks tagada võrdse kohtlemise.
Euroopa Parlament, kes sai 2002. aasta novembris algse eelnõu, tugevdas seda õigusakti eelnõud raportiga, mille koostas kolleeg van den Burg - ta on jätkuvalt parlamendiliige ja ma tahaksin talle austust avaldada -, ning võimaldas eeskätt seoses töötasuga tagada võrdse kohtlemise esimesest tööpäevast peale.
Kui nõukogu ühine seisukoht eelmise aasta juunis vastu võeti, leppis nõukogu lõpuks ometi Euroopa Parlamendi seisukohaga.
Nii leidis nõukogu, et võrdne kohtlemine esimesest tööpäevast peale peaks olema põhireegel ning et kõigi sellest põhimõttest tehtavate erandite suhtes tuleb kokku leppida tööturu osapooltega kollektiivläbirääkimiste kaudu või riigi tasandil tööturu osapooltega sõlmitavate kokkulepetega.
Euroopa Parlamendi muudatusettepanekuid, mis käsitlevad peamisi töö- ja töölevõtmise tingimusi, eeskätt töötasu (artikkel 3), on ühises seisukohas samuti arvesse võetud.
Nõukogu ühises seisukohas on alles ka muudatusettepanekud, mis käsitlevad juurdepääsu töökohtadele, ühisrajatistele ja kutseõppele, ning renditöötajate õigust olla esindatud samadel tingimustel kasutajaettevõtte alaliste töötajatega.
Tööhõive- ja sotsiaalkomisjonis toimus arutelu Euroopa Parlamendi algse ettepaneku üle muuta komisjoni ettepanekut nii, et sellele lisataks töötervishoidu, tööohutust ja tööhügieeni puudutavad aspektid, mida nõukogu vastu ei võtnud.
Need on siiski tagatud teise direktiiviga - nõukogu 25. juuni 1991. aasta direktiiviga -, millega täiendatakse meetmeid tähtajalise või ajutise töösuhtega töötajate tööohutuse ja töötervishoiu parandamise soodustamiseks.
Daamid ja härrad, siinkohal hakkan ma esimest kõnet lõpetama; nagu te teate, tahavad ühelt poolt Euroopa Ametiühingute Konföderatsioon ja teiselt poolt rendiagentuure esindavad kutseorganisatsioonid, et me võtaksime selle õigusakti vastu.
Kui see täna vastu võetakse, tähendab see, et Euroopa Parlamendi esimese lugemise seisukohtadele tagatakse seaduse jõud, et seda renditöötajate kaitse raamistikku saab üle võtta järgmise kolme aasta jooksul ja et Pandora laegast - ebakindlaid läbirääkimisi nõukogus - ei ole võimalik uuesti avada.
Seepärast otsustas tööhõive- ja sotsiaalkomisjon 7. oktoobril soovitada selle Euroopa kõige ebakindlama tööhõivesektori kaitsmiseks ühise seisukoha vastu võtta ilma muudatusettepanekuteta.
<D>
fraktsiooni Verts/ALE nimel. - (DE) Proua juhataja, lisaksin paljudele täna kuuldud tänuavaldustele ka minu väga erilise tänu.
Vastutasin raamdirektiivi eest tööstuse, teadusuuringute ja energeetikakomisjonis ning vaid tänu Catherine Trautmanni poliitilisele vaistule meediaküsimustes ja tema äärmiselt organiseeritud ja süstemaatilisele töömeetodile suutsime me parlamendis võib-olla vältida eksliku meediapoliitika järgimist raamdirektiivi raportis.
Seda me veel näeme.
Volinik, minu arvates on parlament raamdirektiivi eelnõusse sisse viinud olulised muudatused seoses konkurentsiõigusega ning samuti sagedustega kauplemisel.
Leidsin, et teie algsed raamdirektiiviga seonduvad ettepanekud olid vaid turule suunatud ja hindasid suuresti üle digitaalset dividendi.
Õnneks ei kiitnud kultuuri- ja hariduskomisjoni ja hiljem ka tööstuse, teadusuuringute ja energeetikakomisjoni liikmed neid ettepanekuid heaks.
Vastupidi, kolleegid parlamendist lähtusid eelkõige avalikkuse kultuurilistest ja poliitilistest huvidest ning üldsuse heaolust ja ma usun, et see kajastub kõige selgemalt Catherine Trautmanni raporti järgmistes punktides.
Raadiosagedused määratletakse ühiskondliku huvi ja tahtena ning need jäävad liikmesriigi vastutusalasse.
Prioriteedina nähakse eelkõige ringhäälingut, kuid ka arvamust kujundavaid teenuseid.
Teie katse, volinik, sundida ringhääling kaitsepositsioonile ebaõnnestus.
Üleeuroopaliste teenuste pakkumine muutub kergemaks - see on positiivne ja ma usun, et nõustute minuga.
Liikmesriikidele jääb ka esmane vastutus sageduste jätkuva ühtlustamise eest.
Raskuste ilmnemisel ei tee otsuseid komisjon üksinda - ka parlament on sellega seotud.
BERT-ile antakse olulisim roll.
On ütlemata selge, vähemalt minule, et BERT-i rahastamine peab tulema Euroopa eelarvest.
Loodan, et suudan selle kindlustada.
Lisaks raamdirektiivile ja sageduste probleemile sooviksin peatuda ka kahel ülejäänud raportil, alustaksin Malcolm Harbouri raportiga.
Teie raportis, härra Harbour, on mõned tõepoolest head sätted, mis puudutavad tarbijaid ja tarbijate huvisid.
Suuremat tähelepanu pööratakse tulevikus näiteks puudega inimeste huvidele.
Usun ka, et teie esitatud kohustuslike teenuste abil aitate kaasa meedia pluralismile.
Meie fraktsioon ei ole aga nõus raportis sisalduva püüdega reguleerida ka autorõigusi.
Meile ei meeldi see sugugi.
Meile ei meeldi ka Prantsusmaa mudel - ja see on suunatud ka nõukogu eesistujariigile - ja me ei toeta ka "kolme korra” mudelit, hoopis vastupidi.
See püüe ei leevenda meie muret autoriõiguste pärast ega ka eraelu puutumatusse kaitsmise pärast internetis.
Lubage kokkuvõtteks öelda mõni sõna Alexander Alvaro raporti kohta.
Härra Alvaro, te rääkisite jälle suure veendumusega andmekaitsest.
Nagu te ka oma kõnes vihjasite, arvan minagi, et meil puudub veel järjekindel lähenemine küsimustele nagu näiteks IP-aadresside kaitsmine.
Kogemused tele-kommunikatsiooniskandaaliga ja kõnekeskuste vahendatud aadressidega on tõestanud, et IP aadressid vajavad maksimaalset kaitset ja ma loodan, et me jõuame järgmise kahe nädala jooksul selles küsimuses kokkuleppele.
<D>
kirjalikult. - Hääletasin selle raporti poolt, aga on ikka veel palju probleemseid valdkondi, millega parlament ei ole soovinud tegeleda, eelkõige sektori konkurentsivõimelisemaks muutmine kolmandatest riikidest saabuva impordi suhtes ja toodetud veini kvaliteedi parandamine ELi tasandil.
Kahjuks seisavad riiklikud ja piirkondlikud prioriteedid püsiva reformiprogrammi teel ees.
Peame Euroopas oma kvaliteetveini kaitsma ja peame samuti tegelema taskukohaste hindadega kvaliteetveinide tootmise küsimusega.
Ei ole kahtlust, et komisjoni ettepanekud on muudetud sisutumaks.
Õnneks võttis parlament vastu minu muudatusettepaneku miinimumkriteeriumide tõstmiseks ja kuivsuhkurdamist võimaldavad muduatusettepanekud.
Need muudatusettepanekud on põhjapoolsete riikide ja minu enda Ühendriikide veinitootjate jaoks üliolulised.
Euroopa veinitööstus seisab ikka veel silmitsi paljude ohtudega ja näeme ELis, kuidas kaotame oma turuosa Uuue Maailma riikidele.
Aga miks?
Sest nad suudavad toota suurepärase kvaliteediga veini taskukohase hinnaga ja kasutavad turundusstrateegiat, mille aluseks on tarbijate soovid 21. sajandil; mitte roomlaste poolt kolmandal sajandil istutatu.
Me vajame kvaliteeti, mitte kvantiteeti ja meil on vaja toota veini, mis pakub raha eest väärtust.
<D>
(DE) Austatud juhataja, palun vabandust, et nõuan teie tähelepanu nii sageli.
Kahjuks polnud registreerimata sõnavõttude koha pealt minu nädal.
Ma jäin pidevalt kõrvale.
Tahtsin selles küsimuses ka paar sõna öelda, kuid üldiselt on mul hea meel, et me selle direktiivi vastu võtsime.
Hääletasin samuti selle poolt.
Mul on hea meel, et me saime tarbijate õigusi suurendada ning lisada niinimetatud koduuksemüügi, kuna sealt võib leida väga palju kahtlase väärtusega tehinguid.
Siiski soovin veel kord rõhutada, et me ei tohi selle direktiivi rakendamisel unustada bürokraatia probleemi.
Saksamaal on iseäranis palju väike- ja keskmise suurusega ettevõtteid.
Kuigi need ettevõtted ei tegele koduuksemüügiga, sõlmivad nad mõistagi sageli tarbijatega tehinguid suuliselt käepigistuse saatel.
Selline on olnud tava juba sadu aastaid.
Meil tuleb hoolt kanda selle eest, et me ei koormaks neid VKEsid liigse bürokraatiaga.
Ühesõnaga - ma olen rahul ja hääletasin selle direktiivi poolt.
<D>
komisjoni asepresident. - (IT) Proua juhataja, härra Posselt, nagu teate, on Berliini-Palermo raudteekoridor üks 30 esmatähtsast üleeuroopalisest transpordivõrgu projektist ning Brenneri tunneli projekt on kõnealuse esmatähtsa projekti keskne osa.
Komisjon toetab seda esmatähtsa projekti võtmeelementi, mille abil on võimalik ühendada raudteevõrgud mõlemal pool Alpe suure võimsuse ja kiire liini abil, mis on mõeldud peamiselt kaupade veoks.
Projekt aitab seega kaasa nii siseturu ja keskkondlike eesmärkide tõhusale toimimisele kui ka majanduse taastamisele.
Komisjon soovib seega vastata kodanike ootustele praktikas.
See on teine põhjus, miks kiirendasime rahastamise tagamist eelmise aasta lõpus, kui oli antud luba 786 miljoni euro ulatuses rahastamise paigutamiseks prioriteetsesse projekti nr 1.
Koordinaator proua van Miert on teostanud projekti üle järelevalvet alates 2005. aastast ja minu arvates positiivsete tulemustega.
Alustasime konsultatsiooniprotsessi ELi liikmesriikidega, et pikendada Euroopa koordinaatorite mandaati, hõlmates seega aastad 2009-2013.
Nii saame lasta neil oma tööd jätkata, eelkõige seoses esmatähtsate projektide järelevalvega.
22. märtsil 2009 esitasid Austria ametiasutused oma infrastruktuuride mitmeaastase programmi, mis hõlmab Brenneri tunneli rahastamist.
17. aprillil 2009, pärast keskkonnamõju hindamise teostamist, väljastasid nad ehitusloa kõnealuse projekti kohta.
Itaalia ametiasutused esitasid omalt poolt tunneli projekti oma ministeeriumidevahelisele majandusprogrammide koostamise komisjonile, et rahastamist saaks kinnitada mais.
Minister Matteoli, kellega olen rääkinud, kinnitab Itaalia riigi soovi selle eesmärgi poole püüelda, teisisõnu rahastada projekti ning usun, et Austria ja Itaalia ametiasutused on kõnealuses küsimused täiesti üksmeelsed.
Esmatähtis projekt 17 - kiirühendus Strasbourgi-Viini vahel, mis moodustab osa raudteekoridorist Pariis - Strasbourg - Stuttgart - Viin - Bratislava, edeneb rahuldavalt kõikides asjaomastes liikmesriikides: Prantsusmaal, Saksamaal, Austrias ja Slovakkias.
Suurem osa 831 km pikkusest vahemaast Strasbourg'i ja Viini vahel - täpsemalt lõigud Strasbourg-Stuttgart ja Linz-Viin - lõpetatakse 2015. aastal.
Stuttgarti-Ulmi lõik, mis on kõige suurem kitsaskoht, valmib 2020. aastaks.
Asjaomane finantsprotokoll allkirjastatakse käesoleva aasta 2. aprillil.
Hetkel tundub kõige keerulisem lõik olema piiriülene lõik Müncheni ja Salzburgi vahel Baieris.
Saksamaa valitsus teostab praegu mitmeaastaste programmide koostamise läbivaatamist ning peame seega ootama käesoleva aasta lõppu enne, kui saame hakata arutama kõnealust väga tähtsat lõiku.
Strasbourg'i-Viini lõik maksab 10 miljardit eurot ja esmatähtis projekt kokku maksab 13,5 miljardit eurot.
Usun, et see teave võib kasulik olla ja vastab kõikidele härra Posselti küsimuste nõuetele.
<D>
Head kolleegid, mul on lühike kõne, mida ma teile aasta eest lubasin.
Oleme minu ametiajaga poole peale jõudnud.
Päris alguses lubasin hoida teid oma tegevusega kursis.
Euroopa Parlamendi presidendina esindan ma teid kõiki.
Kuhu ma ka ei läheks, mida ma ka ei teeks, on mul alati olnud au ja vastutus tegutseda selle auväärse parlamendi nimel.
Ent see kõne ei räägi minust, see räägib teist ja teie tegevusest.
See räägib meist kõigist, sellest, mida me oleme viimase viieteistkümne kuu jooksul ühiselt Euroopa Parlamendis saavutanud, ja sellest, mis meid ees ootab.
<D>
raportöör. - (FR) Proua juhataja, mind ei üllata miski, eriti ei üllatanud mind miski voliniku sõnavõtus.
Volinik, tänan teid detailse aruande eest.
Soovin lihtsalt meenutada, et ettepaneku võtta vastu nõukogu määrus ametlik eesmärk on lihtsustada ja parandada kalapüügilubade haldamise korda.
Küsimus oli üldsätete kehtestamises, mida saaks kasutada kõikide taotluste puhul, nagu te isegi, lugupeetud volinik, ütlesite.
Ettepanekus sisaldub kõikide kalapüügilubade haldamiseks kasutatav ühtne menetlus.
Lahti on seletatud komisjoni ning liikmesriikide vastutuse jagunemine.
Samuti sisalduvad ettepanekus uued kõlblikkuskriteeriumid, karistused rikkumiste korral ning aruandlust puudutavad sätted.
Vastavust rahvusvahelistele määrustele, mis on sätestatud erinevate lepetega, toetab meetmete rakendamine, mis näeb ette, et liikmesriigid arvavad püügitegevusest välja need kalapüügilaevad, mis on segatud tõsistesse rikkumistesse või kuuluvad laevade nimekirja, mis tegelevad ebaseadusliku, teatamata ning reguleerimata kalapüügiga.
Proua Stihler määrati selle raporti koostajaks, kuid kuna enamik kalanduskomisjoni liikmetest ei nõustunud temaga kahes punktis, mida ta pidas võtmeküsimusteks, eelistas ta oma nime eemaldamist raportilt.
Seetõttu langeb mulle kui komisjoni esimehele raporti projekti esitlemine.
Siiski soovin teda tänada töö eest, ning lasen tal endal öelda, kui ta muudatusettepanekuid esitab, miks ta nõnda otsustas.
Tema raporti, mis on nüüd minu oma, konsulteerimise raames on kalanduskomisjon pakkunud välja mitmeid muudatusettepanekuid nõukogu määruse ettepaneku kohta, ning te andsite nendest ammendava nimekirja, mitte nimekirja vaid numbrid, volinik.
Need võeti vastu valdava häälteenamusega: 19 poolt, 5 vastu ja 2 jäid erapooletuks.
Siinkohal esitan põhilised neist.
Kõigepealt ei peaks määrust kohaldama ELi liikmesriikide ülemereterritooriumide suhtes.
Teiseks ei tohiks rikkumist pidada tõsiseks enne, kui seda on kinnitanud siseriikliku õiguse kohaselt läbi viidud tulemuslik kohtumenetlus.
Kolmandaks ei peaks IUU nimistut käsitlema kui kalalaevade nimekirja, mis on määratletud piirkondliku kalandusorganisatsiooni või komisjoni poolt vastavalt nõukogu määrusele, mis kehtestab ühenduse süsteemi, et ennetada, hoida ära ning elimineerida ebaseaduslik, teatamata ja reguleerimata kalapüük - see on väga oluline ülesanne, volinik, millest te ise isiklikult huvitatud olete.
Neljandaks ei keeldu komisjon loataotluste edastamisest lubasid välja andvale asutusele ilma, et oleks antud liikmesriikidele võimalust esitada oma tähelepanekuid ja märkusi.
Viiendaks ei saa komisjon keelduda taotluste edastamisest, kui komisjonile ei saa asjakohaselt tõestatud faktide alusel teatavaks, et liikmesriik ei ole täitnud oma kohustusi vastava kokkuleppe raames.
Kuuendaks ja viimaseks: ühenduse kalalaevad, millele on antud püügiluba, peavad esitama oma riigi pädevale asutusele kõik andmed, mis puudutavad püüki ja selle koormust sagedusega, mis on sätestatud kokkuleppes ning vastavalt kalaliigile.
Andmete esitamise nõuded peavad vastama elektroonilise püügipäeviku määruses sätestatud nõuetele.
Las mu kolleegid jätkavad muudatusettepanekutest kõnelemist, sest mõned neist on nende autorid.
<D>
fraktsiooni Verts/ALE nimel. - (DE) juhataja, oleme jõudnud selles tegevuskavas poolele teele ning on aeg vahekokkuvõtteks.
Teeme ülevaate tööst, mis on praeguseks tehtud ja küsimus, mida peame endale esitama, on järgmine: kas on olnud silmnähtavaid tulemusi?
Komisjon lõõgastub ja ütleb, et on rahul.
Ent kui õhk, mida hingame ja vesi, mida joome, teevad meid haigeks, on Euroopa jaoks ülim aeg tegudele asuda ja muutuda juhtivaks jõuks üldises uues lähenemises sellistele terviseriskidele.
Just seepärast ei saa tegevuskava vaadelda lihtsalt lisana olemasolevale ELi poliitikale; see peab seadma uusi mõõdupuid.
Tervitan asjaolu, et keskkonna-, rahvatervise- ja toiduohutuskomisjon on vastu võtnud tugevalt kriitilise seisukoha tegevuskava suhtes ja on nõudnud suuri muudatusi.
Oleme kindlalt veendunud, et tegevuskava on määratud ebaõnnestumisele, kui ei põhine proaktiivsel ennetamispoliitikal, ja üks asi peab olema selge: ilma selgelt määratletud kvantitatiivsete eesmärkideta on see tühi kui õhk.
Meil on hea meel, et keskkonnaraport kannab rohelist käejälge, eriti mis puudutab nanotehnoloogiat.
On selge, et uusi võimalikke ohte pole tegevuskavas piisavalt arvesse võetud.
Muidugi on skandaalne, et nanotehnoloogiaga seotud ohtude puhul peidab Euroopa Komisjon pea liiva alla ja väidab, et praegused õigusaktid on piisavad.
Teame, et tõde on vastupidine.
Nanotehnoloogial võimaldatakse areneda tegelikult õiguslikus vaakumis.
Siis on veel elektrosudu küsimus: teame, et elektromagnetiline kiirgus on tähtis ja järjest suurenev probleem, niisiis on meile kui Euroopa Parlamendile küllaltki vastuvõetamatu tõsta piirväärtusi, mis on juba niigi liiga kõrgele seatud.
Veel üks küsimus on siseruumide õhukvaliteet: EL on seadnud tähised, mis puutub kaitsesse peenosakeste vastu, aga kuidas on siseõhu kvaliteediga, arvestades, et veedame enamuse oma ajast suletud ruumides?
Komisjon ei saa jätkuvalt seda küsimust ignoreerida.
Kutsume komisjoni üles esitama selgeid õigusakti ettepanekuid õhukvaliteedi parandamiseks kõikides asjakohastes valdkondades: ehitusprojektid, mööblitootmises kasutatavad liimid jne.
Parema kaitsetaseme saavutamine eriti ohustatud rühmadele, nagu näiteks lapsed ja rasedad naised, on samuti asi, mis on meile väga südamelähedane, ja ettevaatuspõhimõte peaks olema juhtivpõhimõte meie õigusloomes, mis puudutab kõiki neid alasid.
Loomulikult oleks me tahtnud rohkem saavutada, aga loodame, et komisjon ei ole sellega lõpetanud.
Töö selles valdkonnas ei tohi seisma jääda ning usume, et suudame seda küsimust edasi viia.
<D>
(FR) Proua juhataja, nagu öeldud, on Euroopa Liit pidanud Pärsia lahe koostöönõukoguga vabakaubanduslepingu sõlmimise läbirääkimisi peaaegu 20 aastat.
Alates sellest ajast on komisjoni läbirääkimisvolitused jäänud peaaegu samaks ning kindlasti ei ole neid ajakohastatud.
Tulemuseks on mõnevõrra üllatuslik olukord, kus liidul ei ole Pärsia lahe riikidega läbirääkimiste aluseks samad kriteeriumid kui teiste kaubanduspartneritega, nagu Korea või ASEANi riigid.
Läbirääkimisvolituste raames ei nähta ette mis tahes sotsiaalstandardite sätteid ega edasipüüdlikku, säästvat arengut käsitleva peatüki lisamist tulevikus.
Inimõiguste austamise küsimust käsitletakse vaid väga pealiskaudselt.
Kuna nimetatud teemad peaksid olema Euroopa Liidu tegevuse prioriteedid, ei peaks neid lisama mitte üksnes tulevastesse vabakaubanduslepingutesse, vaid need peaksid olema seotud ka peatamisklausliga, kui lepingukohustusi ei täideta.
ELi kohustus on kindlustada, et kõik läbirääkimiste aluseks olevad lepingud tagavad inimõiguste demokraatlike põhimõtete, Rahvusvahelise Tööorganisatsiooni konventsioonide ja keskkonnastandardite edendamise ning austamise.
Pärsia lahe riikide puhul tuleb juhtida erilist tähelepanu - härra Martin mainis seda äsja - sisserändajatest töötajate elamistingimustele ja õigustele.
Piirkonnas on palju selliseid töötajaid, kes aitavad tagada kiiret majanduskasvu, kuid sageli töötavad nad ebainimlikes ja vastuvõetamatutes tingimustes.
Rääkides üldiselt, siis ehkki kaubandust tuleb eelkõige arendada ühtsete kaubandussuhete raames, peavad Euroopa ja liikmesriigid juhtima tähelepanu ka poliitilisele ja sotsiaalsele dialoogile.
Seetõttu peame rakendama vabakaubanduslepingu, millel ei ole negatiivset mõju piirkonnas elavatele inimestele, vaid vastupidi, mis tugevdab nende poliitilisi, majanduslikke ja sotsiaalseid õigusi.
Seetõttu ongi äärmiselt oluline tagada, et näiteks teenuseid käsitlevate läbirääkimiste raames juhitakse tähelepanu vajadusele kindlustada kõigile kättesaadav, säästlik ja odav ühistransporditeenus, mis vastab kõrgetele kvaliteedinõuetele.
<D>
kirjalikult. - (PL) Hääletasin härra Florenzi raporti "2050: tulevik algab täna - soovitused ELi tulevaseks integreeritud kliimamuutusi käsitlevaks poliitikaks” vastuvõtmise poolt.
Raporti koostas kliimamuutuste ajutine komisjon, mis moodustati 2007. aasta juunis.
Raportis on konkreetne loetelu süsinikdioksiidi heitkoguste vähendamise soovitustest, mida ühenduse asutused (eelkõige Euroopa Komisjon) ja liikmesriigid peaksid ellu viima.
Nende eesmärkide saavutamiseks on vaja ka kohaliku tasandi tegevust.
Meie kliima muutused on ootamatud ja nende tagajärjed tõsiselt negatiivsed.
EL ja tööstusriigid peaksid võtma kohustuse vähendada kasvuhoonegaaside heidet 2020. aastaks 25-40% ja pikaajalise eesmärgi vähendada 2050. aastaks heidet 80% võrreldes 1990. aasta tasemega.
Raporti ülejäänud soovitused käsitlevad partnerlust ja koostööd kolmandatest riikidest Vahemere maadega päikeseenergia tootmisel ning nullilähedast energiatarbimist uute elamute puhul aastaks 2015 ja kõikide uute hoonete puhul aastaks 2020, kusjuures jäetakse võimalus seda eesmärki pikas plaanis laiendada ja kaasata ka renoveeritavad hooned.
Kavatsetakse luua ka Euroopa taastuvenergia ühendus, mille eesmärk on toetada teadus- ja arendustegevust uute läbimurdeliste tehnoloogiate väljatöötamiseks.
<D>
kirjalikult. - (SV) Juuninimekirja arvates on võimalik liikmesriikide tasusid Euroopa Liidule poolitada.
Suurim osa Euroopa Liidu rahast kulutatakse ebavajalikele või sotsiaalmajanduslikult kahjulikele tegevustele, kaasa arvatud põllumajanduspoliitikale, ühtekuuluvusfondile, kalanduspoliitikale ning erinevate teabekampaaniate toetamisele.
Lisaks sellele on kulud seotud Euroopa Parlamendi edasi-tagasi reisimisega Strasbourgi ja Brüsseli vahel ja selliste asutustega nagu Euroopa Majandus- ja Sotsiaalkomitee ja Regioonide Komitee, mis tuleks kohese laiali saata.
Põllumajanduspoliitika on eriti laiduväärne.
Raha läheb tarbijatelt sageli väga rikastele saajatele.
Maailma vaeste riikide talunikud peavad Euroopa Liidu poolt subsideeritud talunikelt tuleva konkurentsi tõttu puudust kannatama.
Mitmed Euroopa Liidu asutused tuletavad liikmesriikidele pidevalt meelde, kui tähtis on nende avalikke kulutusi vähendada.
Samal ajal nõuab parlament pidevalt suuremaid Euroopa Liidu tasandil kulutusi.
Kogu see asi on absurdne.
Liikmesriigid kulutavad avalikke finantse koolidele, tervishoiule, uuringutele, infrastruktuurile ja ühiskonna haavatavate gruppide toetamisele, samal ajal kui enamik Euroopa Liidu kuludest läheb pöörasele põllumajanduspoliitikale, valesti juhitud struktuurifondidele ja selliste Euroopa Liidu asutuste finantseerimisele, mis oleks pidanud juba ammu suletud olema.
Meie "ei-d" eelarve projektile tuleks tõlgendada kui nõuet Euroopa Liidu eelarves kulude oluliseks vähendamiseks ja liikmesriikidelt Euroopa Liidule makstava tasu poolitamiseks.
<D>
Varajases lapsepõlves õppimisel on kaugeleulatuv mõju lapse tulevasele arengule ja edaspidisele eduvõimalusele.
Sellel ajal tehtud investeeringud vähendavad hilisemaid kulusid, mis on seotud tervishoiu, kuritegevuse ja antisotsiaalse käitumisega.
Väikelastele ja koolieelikutele pakutav haridus on aga Euroopa Liidus ebaühtlase tasemega.
Seejuures kõikjal ühesuguse meetodi rakendamine on keeruline.
Arvan, et peaksime keskenduma hoopis selgelt määratletud eesmärkide ja väärtustega ühise raamistiku loomisele.
2002. aastal seatud eesmärgi kohaselt peavad ELi liikmesriigid tagama hariduse 90 protsendile koolieelikutest.
Selle taga on ka majanduslik vajadus, kui arvestada tööturul olevate naiste arvu suurenemist.
Hädavajalik on kaasata väikelaste ja koolieelikute haridusprogrammidesse ka vähemuste esindajaid, eelkõige romasid, kes on sageli ebasoodsas olukorras.
Samuti peame hoolitsema selle eest, et oleks piisaval arvul laste hoolekande asutusi, et neisse pääsemist ei tuleks kaua oodata.
Ka ei tohi tähelepanuta jääda väikelaste ja koolieelikutega tegelevate töötajate kvalifikatsioon, sest nemad määravad ära pakutava hariduse kvaliteedi.
<D>
Tervisealane ebavõrdsus on probleem, mis tuleb lahendada Euroopa tasandil.
Põhjused tulenevad sageli erinevatest võimalustest juurdepääsul teenustele ja materiaalsetele ressurssidele ning erinevatest valikutest, mille inimesed elus teevad.
Me vajame uuenduslikku poliitilist väljavaadet nende lahendamiseks.
Viimaste aastate majandus- ja finantskriis on toonud kaasa tervishoiuteenuste ja pikaajalise hoolduse rahastamise vähenemise tulenevalt eelarvekärbetest ja madalamast maksutulust, samal ajal kui nõudlus tervishoiuteenuste ja pikaajalise ravi järele on kasvanud.
Mitu liikmesriiki on lisanud oma elavdamiskavadesse meetmed, nagu investeeringud tervishoiu ümberkorraldamisse ja tervishoiusüsteemide täiendav rahastamine.
Ent sekkumine tervisealase ebavõrdsuse vähendamiseks erineb suurel määral liikmesriigiti.
Andmete kogumine ja jagamine strateegia, poliitika ja ebatõhusa sekkumise kohta aitavad saada valitsustelt toetust.
Väga oluline on, et tervisealase ebavõrdsuse vähendamist peetakse tähtsaks prioriteediks, rakendades sellega käsitlusviisi "tervis kõikides poliitikavaldkondades" ning tagades tõhusad mõjuhinnangud, kus võetakse arvesse tervisealase võrdsuse näitajaid.
<D>
kirjalikult. - Täna parlamendis suure häälteenamusega vastu võetud resolutsioon keskendub õigesti tooteohutuse tagamise olulisele teemale olemasolevate ELi direktiivide alusel.
PPE-DE fraktsioon on kogu aeg toonitanud, et resolutsioonis tuleks keskenduda praktilistele ettepanekutele, mis aitaksid viivitamata tarbijate ohutust suurendada.
Peale selle oleme me teinud ettepaneku anda hinnang Euroopa tarbijaohutuse etiketile, et tarbekaupade müüjad saaksid selle vabatahtlikult kasutusele võtta.
Meil on hea meel, et parlament seda ettepanekut toetab.
Me jälgime kavandatavat mänguasjade direktiivi suure huviga ja uurime komisjoni kavandatud reforme ilma eelarvamusteta.
Meie meelest oli täiesti tarbetu proovida selle resolutsiooniga lisada kavandatavasse direktiivi väga üksikasjalikud ja konkreetsed nõuded.
Seepärast hääletasime me kavandatud täienduste vastu, kuid see ei vähenda kuidagi meie huvi ja muret koostada tõhus ja toimiv direktiiv, kui me saame 2008. aastal komisjoni ettepaneku.
<D>
(PL) Härra juhataja, see on siin parlamendis üks olulisemaid arutelusid - nii poliitiliselt kui ka majanduslikult -, nagu näitab tänane kõnelejate koosseis.
See arutelu ei puuduta ainult toiduainete hinnatõusu, vaid ka näljast tingitud surmasid.
Täna ütlevad hääled siin kojas ja hoiatavad analüüsid, mis neil öelda on.
Üksnes viimasel aastal on nisu hind tõusnud 130%, sojal 87% ja riisil 74% - need on faktid.
Viimase 30 aastaga oleme hinnad alla toonud, aga möödunud aastal juhtunu on ületanud kõik hoiatussignaalid.
Faktid on järgmised: maailmas valitseb toidupuudus; valitseb nälg - 850 miljonit inimest nälgivad.
Tosinas või enamas riigis on olnud rahutusi ning need muutuvad hullemaks.
Troopilisi metsi koos Amazonase vihmametsadega on raiutud massiliselt - teiste sõnadega, soov biokütuste järele kaalub üles soovi vähendada maailmas nälga.
Järgmistel aastatel jääb maailmas puudu 200 miljonit tonni teravilja.
Ülemaailmne inflatsioon kasvab, veepuudus jätkub ning Euroopa tarbijad peavad kergendama rahakotti 30-40% võrra rohkem kui aasta varem.
Mida peaksime tegema?
Kiiresti reformima ühise põllumajanduspoliitika, sest ka Euroopas on miljoneid vaesuse käes kannatavaid põllumajandustootjaid, ning kutsuma esimesel võimalusel kokku rahvusvahelise konverentsi, mis võtaks vastu kindlaid otsuseid ja teeks sellest arutelust ja probleemist kindlaid järeldusi.
<D>
Härra juhataja, õigus konsulaar- ja diplomaatilisele kaitsele on üks Euroopa kodakondsuse alustalasid.
Lugupeetud minister, te tsiteerisite asutamislepingu artiklit 20.
See on väga selge.
Igal kodanikul on õigus konsulaarkaitsele.
See ei ole valik, vaid õigus.
Mumbai traagilised sündmused näitavad meile tegelikult, et seda õigust ei garanteerita sugugi alati.
Kaitsetasemed varieeruvad liikmesriigiti, mis toob kaasa diskrimineerimise kodanike kohtlemisel, kellele ei anta kunagi teavet selle kohta, millise konsulaadiga tuleb vajaduse korral ühendust võtta.
Liikmesriikide vahel on ilmselgelt puudu finantstoetusest.
Euroopa kodanikud, kes on kaotanud kõik, peavad sageli puutuma kokku konsulaarasutustega, kes väga vastumeelselt katavad finantskulusid.
Liikmesriigid peavad sellisele olukorrale lõpu tegema.
Tuleb koostada siduvad suunised ja tegema teabe kodanikele kättesaadavaks.
Liit peab alustama läbirääkimisi kolmandate riikidega, et tagada vajalik diplomaatiline kaitse.
Ent, nagu teie, lugupeetud volinik, ütlesite, on Mumbai sündmused näidanud ka seda vastuvõetamatut asjaolu, et puudub garantii Euroopa Parlamendi liikmete diplomaatiliseks kaitseks.
Euroopa Liit ja eelkõige komisjon peavad viivitamata asuma läbirääkimistesse ning me kuulsime, mida te meile ütlesite, lugupeetud volinik, ning nõukogu peab sõlmima kolmandate riikidega ad hoc lepingud, et tagada Euroopa Parlamendi liikmete diplomaatiline erikaitse.
See on vähim, mida saame teha.
<D>
Härra juhataja, minu fraktsioon hääletas selle hariliku tuuni taastamise kava kiirmenetluse poolt, kuna on äärmiselt oluline, et uued meetmed jõustuksid enne aprilli, kui algab uus kalastushooaeg.
Ma sooviksin siiski kõigile meenutada, et mitte ükski taastamise kava ei saa päästa harilikku tuuni enne kalapüügi mahu vähendamist, alustades konkreetsetest ühenduse laevastikest, mis on üldtuntud ning mida on selles suhtes mitmeid aastaid ära mainitud.
Kõigi nende aastate jooksul on kõnealused liikmesriigid võimaldanud oma laevade arvu mitmekordistamist ehmatavate tasemeteni, sama ajal kui Euroopa Ühendus on passiivselt kõrvalt vaadanud.
See ongi põhjustanud käesoleva olukorra, kust võib vaevalt leida väljapääsu.
Kui 2007. aastal võeti vastu kehtiv taastamise kava, siis esitasin mina muudatusettepaneku, mis võeti parlamendi poolt vastu ning viidi komisjoni poolt lõplikusse teksti sisse, ning mis kohustas liikmesriike püügikavasid esitama, mis näitavad, et nende laevastike maht on kohandatud vastavalt neile eraldatud kvoodile.
Sellele vaatamata tuli ka 2008. aastal püük varem lõpetada, tegelikult isegi eelnevatest aastatest varem, kui avastati, et praktiliselt kogu ühenduse kvoot oli vaid mõne nädalaga täis püütud; seega oli olukord isegi hullemaks läinud.
Nüüd kohustab uue taastamise kava artikkel 5 liigse püügivõimsusega liikmesriike seda vähemalt 25% võrra vähendama.
Mitte üksnes selline vähendamine ei tundu mulle sooritatud ülemääraga võrreldes uskumatult leebena, vaid eelnevat arvestades olen ma ka äärmiselt mures komisjoni ja Rahvusvahelise Atlandi Tuunikala Kaitse Komisjoni (ICCAT) võime pärast selle kohustuse täitmist tagada, arvestades seotud liikmesriikide poolt vägagi selgelt välja näidatud konkreetse poliitilise tahte puudumist.
Seepärast palun ma volinikul meile siin ja kohe garanteerida, et taoline poliitilise tahte puudumine ei kandu komisjonile edasi ning sel korral võtab komisjon kasutusele jõulised meetmed, et sellel kevadel ei tuleks jälle kalapüüki varem lõpetada.
<D>
(PL) Härra juhataja, olukord majanduses muutub pidevalt.
Selle tulemusena on paljudes sektorites vaja teha muudatusi ning täna peame tegelema muutustega raudteede toimimises, eriti selle ohutusega.
Seetõttu tuleb asjakohased sätteid süstemaatiliselt ajakohastada.
Hiljuti on toimunud palju muutusi.
Need hõlmavad Schengeni ala laienemist, et võtta vastu mitmed riigid, kelle raudteesüsteemid erinevad tehniliste tingimuste osas märgatavalt.
Lisaks on paljudes riikides raudteemonopolid kõrvaldatud ning piirkondlike ja rahvusvaheliste transpordiettevõtete kõrvale on tekkinud võrgustikku omavad ettevõtted.
Kõik see kutsub muutma rangemaks liidu territooriumil ohutuse tagamisega seotud menetluse määratlusi ja põhimõtteid.
Olukord lahendatakse ulatuslikult riiklike sätete muutmisega, võttes muutusi arvesse.
Härra Costa raportis sisalduvad ettepanekud kujutavad endast selles osas lisandväärtust.
Härra Costa tegi muudatusettepanekuid, mille eesmärk on lihtsustamine, näiteks VII lisa artikli 14 ülevõtmine koostalitlusvõime direktiivi.
See parandab märkimisväärselt direktiivi loetavust.
Oluline on luua selgem vastutus ohutuse eest.
Tahaksin tänada härra Costat raporti ettevalmistamisel tehtud töö eest.
<D>
Hääletasin resolutsiooni poolt, mis on samm õiges suunas Euroopa Liidu reageerimisel Liibüa revolutsioonile, mis on alla käimas ja muutumas kodusõjaks.
Revolutsioonid on tõeks saanud unelmad, kuid kodusõda on õudusunenägu.
Ajal kui opositsioon kannab Gaddafi sõdurite ja palgasõdurite tule all kaotusi ja kolonel lähetab Euroopa pealinnadesse saadikuid, püüdes oma režiimi päästa, peame näitama Liibüa rahvale, et me neid toetame.
Oleme kuulnud ajutise rahvusliku üleminekunõukogu 5. märtsil tehtud pöördumist.
Meie kohus on seda alternatiivi toetada ja kaitsta Liibüa rahvast režiimi jõudude vastu.
Tuleks kaaluda lennukeelutsooni, otsese sõjalise kohaloluta Liibüa pinnal.
Seda peab aga otsustama ÜRO.
Siiski on see valik mõeldav vaid Araabia Liiga selgesõnalise nõusoleku korral.
Poliitilisel ja diplomaatilisel tasandil peaksime tagama kolonel Gaddafi isoleerimise ja aitama Liibüa rahval lõpuks oma vabaduse tagasi saada.
<D>
nõukogu eesistuja. - Euroopa Tšaadi missiooni jõudude ettevalmistamise protsess, mis ei olnud kerge, saadi valmis käesoleva aasta 11. jaanuariks sellisel määral, et ülem võis soovitada operatsiooni alustamist.
28. jaanuaril kinnitas nõukogu operatsiooni plaani, nn o-plan'i, ja võttis vastu otsuse seda alustada.
Teadaolevalt juhib operatsiooni iiri kindral Patrick Nash.
Vägi koosneb 3700-st sõdurist 14-st liikmesriigist.
Need jõud on komplekteeritud, varustatud ja treenitud täitmaks rahuldavalt oma missiooni keerukas keskkonnas.
Nende reeglid jõu kasutamiseks on ranged ja kooskõlas ÜRO põhikirja VII peatükis sätestatud mandaadiga.
Nagu me teame, anti see mandaat ÜRO Julgeolekunõukogu resolutsioonis 1778.
Euroopa Liidu operatsioon, mida tuntakse nime EUFORi Tšaadi ja Kesk-Aafrika Vabariigi operatsioon all, viiakse läbi ühe aasta jooksul alates algse operatsioonivalmiduse väljakuulutamisest ning see on neutraalne ja erapooletu.
Operatsiooni kavandati algusest peale tihedas koostöös ÜRO-ga.
Läbipaistvuse, tõhususe ja meetmete muutmise võimaluse tagamiseks on kõigil tasanditel loodud vastavad kooskõlastusmehhanismid New Yorgis ja Brüsselis, operatsiooni peakorteris Pariisis ja kohapeal.
Pärast viimaseid kokkupõrkeid valitsusvägede ja Tšaadi mässuliste rühmituste vahel on olukord Tšaadis nüüd stabiilsem.
ELi missiooni positsioonidele asetumine jätkub ning me eeldame, et EUFOR saavutab algse operatsioonivalmiduse märtsi keskpaigaks.
Lubage mul mainida mõningaid esmaspäeval ehk üleeile nõukogu viimasel istungil vastu võetud otsuseid.
Nõukogu väljendas sügavat muret Darfuri konflikti regionaalsete kitsenduste ning Tšaadi valitsuse kukutamise katsete pärast.
Nõukogu toetas Aafrika Liidu ja ÜRO üleskutset austada Tšaadi suveräänsust, riiklikku ühtsust ja territoriaalset terviklikkust.
Nõukogu märkis, et hiljutised sündmused rõhutavad vajadust saata missioon Ida-Tšaadi, kus selle ülesanne peab olema julgeoleku suurendamine.
Nõukogu on samuti rõhutanud, et vastavalt oma mandaadile peab missioon olema erapooletu, neutraalne ja sõltumatu.
Ma lisan lõpetuseks, et nõukogu jälgib hoolikalt kõigil tasanditel Tšaadi ja Lääne-Darfuri julgeoleku olukorda ning hindab samuti selle olukorra tagajärgi EUFORi missiooni jaoks.
<D>
Proua juhataja, ametisolev eesistuja, komisjoni president, tahaksin eelkõige tänada ametisolevat eesistujat eesistumise ülevõtmise eest ning õnnitleda teda raske, kuid eduka esimese kahe nädala eest eesistumisel.
Saan väga hästi aru teie sõnadest rahvusliku identiteedi kohta, see on identiteet, mille meie, Euroopa ida ja lääne vahel olevad riigid peame edukalt looma.
Tahaksin juhtida teie tähelepanu probleemile, mis võib minu arvates nende kuue kuu jooksul olulise tähtsusega olla: kolmas energiapakett.
See pakett tegeleb esiteks energia ühisturuga, ühise Euroopa talitusega koostööks riiklike reguleerijate vahel, piiriülesteks ühendusteks ja ühisinvesteeringuteks, ning seega integreerumisega - teisisõnu, energiasolidaarsuse ja energiavarustuse julgeolekuga.
Teiseks, kolmas energiapakett tähendab ka liberaliseerimist, võrkudele juurdepääsu ausat reguleerimist, turukonkurentsi, mis tähendab madalamaid hindu, keskkonna kahjustamist ja odavamat energiat tarbijatele ning järelikult majandusele, mis aitab kriisiga tegelda.
Ja kolmandaks, kolmanda energiapaketi ausad eeskirjad väljaspool meie turge asuvate riikidega tegelemiseks, koos ühise poliitikaga ELi riikide varustamiseks ja võimalusega transportida kolmandate riikide kaudu.
ELi idapartnerluse ja idadimensiooni kontekstis kõneleb kolmas pakett selgelt enda eest.
Kolmandast paketist oleks kasu igaühel teie eesistumise kolmest peamisest prioriteedist - energial, majandusel ja Euroopa välisdimensioonil.
Kutsun teid üles nendest prioriteetidest kinni pidama ja täielikult...
(Juhataja katkestab kõneleja.)
<D>
kirjalikult. - (SV) Olukord Gruusias ja selle suhtes võetud seisukoht on välispoliitika küsimused.
Juuninimekirja arvates ei peaks Euroopa Liit ega ükski teine ELi institutsioon sellistes küsimustes avaldust tegema, sest välispoliitikat tuleb ajada riikide tasemel, mitte Euroopa Liidu poolt.
Väheüllatavalt kasutab Euroopa Parlament seda võimalust maksimaalselt ära, et teha propagandat tugevama ühise välis- ja julgeolekupoliitika ning, mis veel hullem, Lissaboni lepingu rakendamise toetuseks.
Me näeme juba täna siin, et eri liikmesriikidel on Gruusia küsimuses erinevad arvamused.
Seega ei ole soovitav, et EL räägiks ühel häälel, sest see hääl peaks olema vastuolus paljude liikmesriikide arvamusega.
Arvukad viited NATOle on samuti väga problemaatilised, sest on riike, mis on küll ELi, kuid ei ole NATO liikmed.
Olukord Gruusias on väga tõsine, eriti arvestades tsiviilisikutest konfliktiohvreid.
Samas ei peaks EL välispoliitikaga tegelema ning seetõttu hääletasime selle resolutsiooni vastu.
<D>
Hr president, tänane arutelu näitab, kui delikaatse küsimusega Euroopa Parlamendi jaoks tegemist on.
Päevateema on meie jaoks raison d'être.
See hõlmab eurooplaste heaolu tulevikus.
Meil on oma erinevad arvamused tööriistakoti osas - kuidas saavutame Lissaboni eesmärgid - kuid ma arvan, et kõik siin täiskogus soovivad need eesmärgid saavutada.
Kuigi ma nõustun pr Jäätteenmäkiga, et kahjuks ei ole me väga palju edusamme näinud.
Arvan, et peame rääkima kahest erinevast tegutsemistasandist.
Esiteks Euroopa tasandil on ainult üks põhiline asi, mida peame tegema konkurentsivõime suurendamiseks ja selleks on ühtne turg.
Euroopa siseturg on globaalses kontekstis konkurentsivõime suurim innustaja.
Samuti on meil palju bürokraatiat ja me peame tegema tööd oma VKEdega - need on väga olulised Euroopa edu seisukohast.
Siis peame muidugi keskenduma asjadele riiklikul tasandil, liikmesriikide tasandil, ja siin on vaja palju rohkem tegutseda kui viimasel ajal ette on tulnud, eriti seoses tööturu struktuurireformidega.
Kuulasime täna Rootsi peaministrit, kes kõneles struktuurireformide tähtsusest tööturul, seda ka demograafiliste muutustega toimetulemisel.
Arvan, et on ilmselge, et liikmesriigid ei ole selles osas oma kohust täitnud.
Samuti arvan, et fiskaalpoliitika ja makroökonoomika vallas peame lõpetama eelarvepuudujääkide ajajärgu.
Peame tõsiselt oma makroökonoomika kallal vaeva nägema.
Seda ei saa teha EL, kuigi meil on ühine valuuta.
Seda peavad tegema liikmesriikide poliitikud.
Lõpuks tahaksin tänada pr Starkevičiūtėt, kelle aruanne on minu meelest imetlusväärne.
Finantsteenused on siseturu alustalaks.
Finantsteenustele tuleb pöörata palju rohkem tähelepanu, seda ka Euroopa tasandil.
<D>
fraktsiooni PSE nimel. - (IT) Hr president, nõukogu eesistuja, komisjoni asepresident, daamid ja härrad, usun, et võin jagada volinik Frattini seisukohta selle arutelu osas.
Peame vaatama tulevikku, peame mõistma, kuidas kasutada meile veel jäänud aega vastutustundlikult ja pühendunult, nagu on omane kõigile Euroopa institutsioonidele.
Usume, et pärast aastatepikkust arutelu vabadusel, turvalisusel ja õigusel rajaneva ala valdkonnas, mille osas parlament on kritiseerinud demokraatia vähesust - mis on nii keeruline valdkond kodanike põhiõiguste osas -, saame me tervitada uue lepingu sõlmimist, mis loob lõpuks Euroopa dimensiooni antud valdkonnas ja annab parlamendile täieliku seadusandliku võimu, kaasa arvatud kohtute, kriminaalasjade ja politseikoostöö ning maale sisenemise ja elukohapoliitika vallas.
Sel põhjusel usub minu fraktsioon ka seda, et isegi ratifitseerimise tundliku etapi jooksul ei saa ükski institutsioon salata asjaolu, et raamistik on täielikult muutunud.
Me teame, et ei ole võimalik lihtsalt lepingu jõustamist ettepoole tuua, kuid me usume, et oleks poliitiliselt vale jätkata tööd väga tundlike küsimuste osas viisil, mis jätab kõrvale Lissaboni lepingu demokraatliku ulatuse.
Sel põhjusel usub minu fraktsioon ka, et on vaja parlamendi, nõukogu ja komisjoni ühiseid pingutusi, eriti oluliste toimikute tuvastamiseks, mitte blokeerida nende teed, kuid tagada, et parlamendiga saaks nõu pidada Lissaboni lepingu jõustumise asjus ja integreerida need uude institutsionaalsesse raamistikku.
Pean eelkõige silmas tähtsaid toimikuid, mille asjus siiani on meiega vaevalt nõu peetud, näiteks ettepanek Euroopa PNR süsteemiks, ettepanek läbi vaadata terrorismi raamotsus, hästikvalifitseeritud töötajate vastuvõtmise direktiiv ja võõrtööliste vastuvõtmise ühise korra direktiiv.
Hr president, kas ma tohin kulutada mõne sekundi ja väljendada muret selle üle, mida nõukogu ütles tagasipöördumiste direktiivi osas.
Kiidame heaks nõukogu kättesaadavuse ja koostöö, kuid usume, et leiduvad mõned eriti tundlikud punktid.
Üks eriti tundlik on see, et 18 kuu pikkust kinnipidamist ei peeta selle direktiivi tõhususe suhtes edasiminekuks, vaid rõhuvaks meetmeks, mille osas nii mõnedki siin parlamendis jätkuvalt oma vastumeelsust avaldavad.
<D>
komisjoni liige. - Härra juhataja, arvan, et olen õppinud küllaltki palju volinikuks olemise aja jooksul.
Mõned võivad väita, et ma ei ole, kuid arvan, et olen.
Kuid üks asi on mulle selgeks saanud, ja see on see, et kõik, mis puudutab intellektuaalomandi valdkonda, on täis pikitud igasuguseid lõkse.
Intellektuaalomandi valdkonna küsimuse asjus on tõstatatud teemasid nii parlamendis kui ka ministrite nõukogus, nii minu volinikuks olemise aja jooksul kui ka selle aja jooksul, kui olin Iiri valitsuse minister ja mõningate teemade üle on arutletud juba 20-30 aastat.
Seega olen juba aru saanud, et igal juhul pööratakse sellele teemale väga palju tähelepanu, selle üle arutletakse palju ning sellel on polariseeriv mõju mitmetele parlamendiliikmetele, liikmesriikidele ja erinevatele osapooltele.
Seega olen õppinud, et antud valdkonnas on eriti keeruline millelegi tähelepanu pöörata ja jõuda vastuvõetava lahenduseni.
Minu volinikuks olemise aja jooksul on aset leidnud mitmeid olukordi, kus me pole suutnud teatud asjades mistahes kokkuleppele jõuda.
Sellest lähtuvalt pole ma üldse üllatunud kõikide antud arutelu osapoolte esitatud argumentide detailsusest ja siirusest, sest igasugune intellektuaalomandi valdkonda puudutav probleem tekitab alati selliseid vaidlusi, ja inimesed, kes on härra Crowley esitatud kompromissettepaneku vastaspoolel, võtavad intellektuaalomandi valdkonna teistes küsimustes täiesti vastupidise seisukoha.
Seega on väga huvitav näha sellises arutelus inimesi, kes intellektuaalomandi teiste küsimuste suhtes võtavad praeguse küsimusega võrreldes hoopis teistsuguse seisukoha, sest tegemist on väga keerulise valdkonnaga, ning ma tervitan panustanud inimeste siirust.
Mul pole mõtet kõiki erinevaid eraldiseisvalt tõstatatud punkte analüüsida ja nende üle arutleda, sest nende üle on komisjonis juba liigagi palju arutletud.
Üks asi, mida härra Crowley ja raportöörid teistest komisjonidest tegid, oli see, et nad varusid teema jaoks palju aega.
Parlament on pühendanud teemale märkimisväärselt palju aega ja märkimisväärselt palju selle nimel pingutanud ja paljud assistendid ja mitmed inimesed minu enda peadirektoraadis on sellega märkimisväärselt palju tööd teinud ja üritanud jõuda millenigi, mis meie arvates oleks vastuvõetav kompromiss.
Kuid ma käsitlen mõningaid teemasid.
Ma lihtsalt kõrvaldan mõned teemad kohe alguses, mis ei puuduta niipalju praegust arutelu, vaid mis kerkisid esile seoses eelmise aruteluga, kui me koostasime antud ettepanekut.
Kinnitan teile, et inimesed, kes palusid mul selle ettepaneku esitada, olid esitajad - see on see, kust intensiivne lobitöö tuli.
Kui siinses täiskogus ja liikmesriikides tekivad vaidlused, siis kinnitan teile, et minu peadirektoraadis olid seisukohad samavõrd erinevad antud teema suhtes, kui ma hakkasin esimest korda mõtlema selle üle, kuidas teemale läheneda ja mitmed siin esitatud eristuvad seisukohad kerkisid ka siis esile.
Arvan, et see on loomulik, kui teema tekitab sellised eristuvaid seisukohti siin ja teistes liikmesriikides, siis võib eeldada, et see leiab aset ka peadirektoraadis.
Kuid minuga tegid üpris intensiivselt lobitööd tavalised esitajad.
Jah, tippesitajad tulid ja andsid oma toetuse, sest tavalised esitajad arvasid, et on parem kui oleks kaasatud ka mõned tuntumad nimed, antud spetsiifilisest valdkonnast, kuid tavalised esitajad, stuudiomuusikud, kellest enamik inimesi pole midagi kuulnud, olid siinkohal kõige suuremad lobitöö tegijad.
Minu arvates on oluline mainida, nagu härra Heaton-Harris ütles, et antud ettepanekut toetab 38 000 stuudiomuusikut.
Seega tuleb teha otsus, kuidas kõige paremini edasi liikuda.
Arvan, et enamik inimesi teab oma nelja lemmiklaulu või -plaadi esitajaid, kuid kahtlen sügavalt selles, kui paljud nendest inimestest teavad, kes tegelikult need lood kirjutas.
Kuid muusikapala autoril on õigused elu lõpuni ja surmajärgselt 70 aastale.
Kui ma nimetaksin siinkohal täna kuus kõige populaarsemat meloodiat, siis kahtlen, et siin täiskogus on keegi, kes suudaks nimetada, nende lugude autoreid, kuid igaüks, kes teab spetsiifilist plaati, suudab öelda, et seda laulu laulis see ja see isik.
Autoril on eluaegne õigus ja surmajärgselt õigus 70 aastale, kuid esitaja omab õiguseid ainult 50 aastaks pärast esitamiskuupäeva.
Igasugusest moraalsest vaatenurgast on see ebaaus.
Osadel inimestel oli üks hittlugu ajal, kui nad olid 21- või 22-aastased ja pärast seda vajusid nad unustusse ning nad ei teeninud selle looga väga palju raha.
Oma hilises elueas, kui nad lähenevad 70 eluaastale ja jäävad veel vanemaks, arvan, et on mõistlik, et nende sissetulek muutuks natuke suuremaks.
Kõike on võimalik taandada tehnilistele ja intellektuaalsetele väidetele ja kõigele muule, kuid ausast mängust lähtudes arvan, et see väide trumpab kõik muu üle.
Nagu härra Crowley ja teised mainisid, on tegemist siira püüdlusega pöörata tähelepanu mõningatele sellistele probleemidele ja mõningatele väga vastuolulistele probleemidele.
Oleme andnud endast parima, et jõuda ettepanekuni.
Härra Crowley on selle teemaga väga palju tööd teinud, üritades jõuda kokkulepete ja kompromissideni ja selle nimel pikalt ja palju vaeva näinud.
Viitan ainult mõningatele tõstatatud probleemidele.
Neena Gilli, kelle toetus ettepanekule on väga suur ja ma tänan teda selle eest, mainis "Kasuta või loobu” klauslit, mis rakendub alles aasta pärast, kuid liikmesriigid võivad selle kasutusele võtta kas kolme või kuue kuu pärast, kui nad seda soovivad.
Sharon Bowles, kelle siiruses ei kahtle ma hetkekski, tunneb, et ta ei saa hääletada antud ettepaneku või Brian Crowley esitatud kompromissettepaneku poolt.
Ta viitas lepingute probleemile.
Ma arvan, et lepingute küsimus ei peaks ettepanekut mõttetuks muutma.
Tegemist on kindlasti teistsuguse küsimusega, mis oleks teise algatuse teema, kui ja ainult kui, antud ettepanek edukaks osutub.
Eva Lichtenbergeri sõnavõtt oli hea.
Juhin tema tähelepanu asjaolule, et 2000 eurot pole stuudiomuusiku jaoks kindlasti taskuraha.
Nagu eelnevalt mainisin, toetab fondi 38 000 esitajat ja arvan, et nemad juba teavad, mis on mis.
Manuel Medina Ortega, kasutades oma laiaulatuslikku kogemust poliitikuna, tõstatas väga hea teema ja ma nõustun temaga, et peame esitama siinkohal midagi sellist, mida saadaks edu ka ministrite nõukogus.
Nagu ta mainis, peame jääma realistideks, sest kuna ka seal on erinevad seisukohad, peame esile tulema ettepanekuga, mida härra Crowley ja teised on teinud, mis võiks reaalselt edukaks osutuda ka ministrite nõukogus, ning ta tõi selle mõtte väga jõuliselt ja hästi välja.
Härra Schmidt ja härra Musacchio rääkisid plaadifirmade eksisteerivatest ärimudelitest, kuid me ei toeta plaadifirmade olemasolevaid ärimudeleid.
70 aasta pikkune periood on avatud kõikidele uuenduslikele ärimudelitele.
Härra Holm viitas võimalusele saada trahvi näiteks meloodia "Palju õnne sünnipäevaks” laulmise eest, kuid arvan, et ta on midagi segamini ajanud.
Teema ei puuduta laulu ennast, vaid esitaja salvestust ja seega võib härra Holm laulda "Palju õnne sünnipäevaks” nii palju, kui soovib ja teda ei ähvarda mingisugune trahv.
Teema puudutab ainult esitaja salvestust, mitte autori salvestust.
Härra Mavrommatis viitas mitmele teemale, mida ka meie oleme ära märkinud, kuid arvan, et 70 aastat on parim asendus eluaegsele ajaperioodile.
Lõpetuseks väljendan oma lugupidamist ja vaimustust selle suhtes, kui efektiivselt selle teemaga seotud Euroopa Parlamendi liikmed seda teemat käsitlesid.
Tulemuseks on Brian Crowley esitatud kompromissettepanek, ja arvan, et see demonstreerib meie valmisolekut parandada meie loomekogukonna juriidilist raamistikku.
Ma arvan, et tulevikus näeme, et loojate kaitsmine oli õige otsus ja õiguste haldamise infrastruktuuride efektiivsuse kasvatamine tõestab vastupidist inimestele, kes väidavad, et parem kaitse avaldab interneti-põhisele kultuurile negatiivset mõju.
Tänan kõiki arutelus osalenuid, eriti raportöör Brian Crowleyt, ja mitte ainult selle tõttu, et ta on minu kolleeg Iirimaalt ja kauaaegne sõber, vaid kuna ta on teinud väga palju tööd, et muuta see kompromiss vastuvõetavaks nii mitmele parlamendis konkureerivale huvigrupile kui võimalik ja on kaasa aidanud ka kompromissi saavutamisele, millel härra Medina Ortega sõnul on mõistlik šanss saavutada ministrite nõukogus heakskiitu.
<D>
(RO) Euroopa energia- ja keskkonnapoliitikat arvestav jätkusuutlik Euroopa transpordipoliitika puudutab ligi 490 miljonit Euroopa kodanikku.
Ma palusin komisjonil ja liikmesriikidel hinnata, kuidas transpordi infrastruktuurid ning kohaldatavad tariifid mõjutavad linna arengut ja tulevast nõudlust transporditeenuste järele.
Ma palusin komisjonil ja liikmesriikidel sekkuda sadamate infrastruktuuri moderniseerimisse, pidades silmas Euroopa Liidu meresadamaid, aga ka siseveekogude sadamaid, et võimaldada kiiret üleminekut kaupade ja inimeste transportimisel ühelt liigilt teisele, aidates seega vähendada energia tarbimist transpordisektoris.
2007. aastal seadis Euroopa Liit endale kindlaks eesmärgiks vähendada kasvuhoonegaaside heitkoguseid vähemalt 20% võrreldes 1990. aasta baasväärtustega.
Tarkade transpordisüsteemide rakendamine, eelkõige suurtes linnades, eesmärgiga kontrollida liiklust, vähendab ummikuid, mis lähevad Euroopa Liidule maksma ligi 1% SKT-st.
Samal ajal aitab Euroopa raudteevõrgustiku arendamine kaasa Euroopa poliitika eesmärkide saavutamisele energiavaldkonnas ja kliimamuutuse vastu võitlemisel.
Seega arvan, et üks eesmärke üle-euroopalise transpordisüsteemi väljatöötamisel peaks olema kiirrongide süsteemi võrgustik, mis ühendab kõigi liikmesriikide pealinnu.
Kiirrongid peaksid läbima ka Bukaresti ja Sofiat.
<D>
kirjalikult. - (LT) Nõustusin raportiga, sest nagu teate, on rahvusvahelise kaubanduse laienemine õigustatud, kui see aitab kaasa majanduslikule arengule, töökohtade loomisele ja elustandardi paranemisele.
Ainult sellisel juhul saab kaubanduse liberaliseerimisse suhtuda kui millessegi, mis on positiivne ja aktsepteeritud.
Vastupidiselt põhjustab see aga väga häälekat vastuseisu, juhul kui selle tõttu hävinevad töökohad või halvenevad elutingimused, sotsiaalsed õigused ja keskkonnad.
Seetõttu ei saa ühist kaubanduspoliitikat taandada meetmete kogumile, mille eesmärk on teenida pelgalt üksikute majandustegevuses osalejate vahetuid huve.
Kaubanduse liberaliseerimise majanduslik ja sotsiaalne mõju erineb riigiti oluliselt ning seda mõju tuleb juhtida ja mõnikord tasandada, sest liberaliseerumine on protsess, milles on alati võitjaid ja kaotajaid.
Rahvusvahelise kaubanduse laienemisest tõuseb üldine kasu üksnes teatud tingimuste täitmisel, mistõttu on vaja juhtida kaubanduse liberaliseerumist, sealhulgas selle praktilist korraldust ja mahtu - vajadus, mida globaliseerumisprotsessi kiirenedes aina enam tuntakse.
Euroopa ja rahvusvaheline kogukond tervikuna seisavad seega silmitsi vältimatuga: nad peavad rahvusvahelist kaubandust reguleerivatesse eeskirjadesse lisama tõelised tagatised jätkusuutliku arengu ja tööõiguse kohta.
See kohustus, mis vastab nii Ühinenud Rahvaste Organisatsiooni kui ka Euroopa Liidu eesmärkidele, on täielikus kooskõlas Euroopa üldsuse ootustega.
Siiani on kaubanduse ja ettevõtete sotsiaalse vastutuse seos olnud parimal juhul kasin.
Ettevõtete sotsiaalse vastutuse põhimõtte lisamine rahvusvahelist kaubandust reguleerivatesse eeskirjadesse võimaldaks ELil avaldada survet ettevõtetele, et nad oma suhtumist muudaksid, ning riikidele, kellega EL kaubanduslepinguid sõlmib, et panna nad järgima tööõiguse ja keskkonnastandardeid.
<D>
Pr juhataja, ma ei jaga oma kolleegide seisukohti, kes süüdistavad komisjoni selles, et nad ei saa hakkama.
Minu arvates suurim viga, mida Euroopa Komisjon oleks võinud teha, oleks olnud arvata, et rohkem regulatsiooni on alati õige vastus.
Kõik komisjoni ettepanekud peaksid olema proportsionaalsed, tasakaalus ja hästi suunatud.
Ma olen olnud mõõdukalt rahul sellega, kuidas komisjon on reageerinud seni, ja ma olen veendunud, et komisjonil on õiged vahendid finantsteenuste õigusraamistiku täiustamiseks.
Täiustused peaksid eelkõige põhinema olemasolevatel õigusaktidel ja õiguslikel alustel.
Teiseks tuleks kaaluda mittesiduvaid meetmeid ja lõpuks, kui olukord muidu ei parane, siis peaksime pöörduma juriidiliste uute regulatsioonide poole.
Minu arvates kaldutakse mõnikord unustama, kui palju me oleme juba Euroopas teinud.
2000. aastast oleme oma finantsteenuste seadusi tõsiselt üle vaadanud ja me oleme juba mitmeid asjakohaseid regulatsioone ajakohastanud.
Meil Euroopas on tänapäevane ja keeruline õigusraamistik.
Ma usun, et seda järgib juba enamik inimesi Ameerikas, seega ma ei arva, et me peame radikaalselt muutma oma lähenemisviisi.
Lõpuks soovin ma öelda, et loomulikult tuleb arvesse võtta, et järelevalveraamistik ei ole nii hea, nagu see võiks olla.
Me peaksime majandus- ja rahandusministrite nõukogu tegevuskava alusel töötama välja viisi, kuidas järelevalve teostajad töötavad Euroopas, kuid me peaksime samuti meeles pidama asjade ülemaailmset mastaapi.
Me peaksime meeles pidama, et finantstööstus on tõenäoliselt kõige globaalsem tööstusharu tänapäeva maailmas ja me ei saa tegutseda vaakumis.
Me peaksime meeles pidama, et me elame koos välismaailmaga ning me peaksime püüdma välja töötada standardid, vastastikuse tunnustamise ja lähenemise Atlandi-üleste osapooltega - sest see on hetkel viis konkurentsi avamiseks - ning samuti väga head eeskirjad jaeklientide kaitseks ja selle kohta, kuidas need asjad peaksid jätkuma.
Lõpetuseks, üks asi Euroopa Keskpanga kohta.
Ma arvan, et me peame tänama Euroopa Keskpanka.
Euroopa Keskpank tegi väga head tööd.
Tagajärjed Euroopa majandusele, nii finantsmajandusele kui ka tegelikule majandusele, oleksid olnud palju tõsisemad Euroopa Keskpanga tegevuseta likviidsuse osas.
Ma arvan, et Euroopa Keskpanka tuleks õnnitleda selle tulemuse eest.
<D>
Vähesed kahtlevad selles, et lastele koolides kehalise kasvatuse pakkumine on oluline.
Paistab, et noorte seas leviva ebatervisliku elustiili negatiivne arengusuund kasvab aastast aastasse.
Seega puudutab härra Schmitti raport pakilist ja olulist teemat.
Raporti ja mitte vähemal määral eraldi hääletatud punktide probleem on selles, et härra Schmitt astub väga pika sammu.
Raske on mõista, miks just EL peaks reguleerima üksikasjalikult kehalise kasvatuse tundide arvu, mitte vaid algkoolide õpilaste, vaid ka keskkooliõpilaste puhul.
Samuti ei näe ma mingit põhjust selleks, miks Brüssel peaks tegelema kehalise kasvatuse mikrotasandil juhtimisega, nõudes tüdrukute ja poiste segarühmi ja erilist seksuaalkasvatust.
Viimane peatükk, mille eesmärgiks on sisse seada eriline kiituskirjade süsteem erinevat sorti vabatahtliku töö jaoks, tundub eriti imelik - mitte selle pärast, et pühendunud eurooplasi ei ole vaja tunnustada, vaid seetõttu, et on raske mõista, kuidas niisugust asja liigendada, hallata ja rahastada.
Ei ole kahtlust, et selle raporti eesmärk on hea.
Sellegipoolest on käesolev sõnastus kujunenud väga kaheldavaks.
Selle pärast andsin oma vastuhääle.
<D>
raportöör. - (ES) Härra juhataja, raport, mille me täna aruteluks ja heakskiitmiseks oleme esitanud, sisaldab 2005. aasta algatust, millega seitse liikmesriiki otsustasid tugevdada piiriülest koostööd kõigis terrorismi, organiseeritud kuritegevuse ja ebaseadusliku sisserändega seonduvates valdkondades.
Eesistujariik Saksamaa tegi ettepaneku võtta osa sellest kokkuleppest raamotsusega ühendusese acquis'sse, s.o kolmandasse sambasse, sarnaselt sellega, mida on tehtud Schengeni lepinguga seoses, jättes siiski välja ebaseadusliku sisserände teema, mis vastavalt Tampere mandaadile peaks kolmandasse sambasse kuuluma.
Seepärast on kahetsusväärne, et rahvusvahelisse lepingusse ei lülitatud selgeid ühenduse volitusi, kuna see mitte ainult ei loo õiguslikku segadust, vaid jätab meile ka kaks õiguslikku alust.
Läbirääkimisi esimese üle peeti mitte just läbipaistval viisil.
Riikide parlamentidega ei konsulteeritud, samuti mitte Euroopa Parlamendiga.
Meiega konsulteeriti ainult viimasel hetkel, kiirustades ja mittesiduval viisil, siis kui dokumenti hakati ühendusse acquis'sse lülitama.
Meie lahkunud kaasliikme Fausto Correia raportis on esitatud Euroopa Parlamendi seisukoht selles küsimuses.
Täna on meil heameel öelda, et nõukogu konsultatsioonid toimuvad kaasotsustamismenetluse alusel.
See on konsultatsioon, mis ei piirdu vaid lepingu endaga, vaid hõlmab ka selle preambulat ja lisa, mis on hea, sest ehkki tehnilise iseloomuga, sisaldavad need suure poliitilise tähtsusega sätteid.
Paljud neist on konkreetselt mõeldud tagama isikuandmete ja tundlike andmete kaitset.
Siiski on meil kahju, et nõukogu pole ikka veel heaks kiitnud raamotsust andmekaitse määratluse kohta, selleks et sätestada teatud miinimumreeglid.
Nõukogu poolt on ebajärjekindel valmistada ette selle otsuse vastuvõtmist omaenda üldiste õigusnormide asemel.
Ka ei konsulteeritud kordagi Euroopa andmekaitseinspektoriga.
Lühidalt öeldes näeb raport ette koostöö DNA, sõrmejälgede, sõidukite registreerimisnumbrite ja isikuandmete ning mitteisiklike andmete vahetamise alal.
Eesmärgiks on suuta võrrelda isiku DNA profiili tulevase 27 riikliku kontaktpunkti andmebaaside omaga.
Raportis on selgelt öeldud, et tuleb sätestada üldised garantiid andmete kaitseks ja kahtlusaluste ja süüdlaste kaitseõiguse tagamiseks.
Edastada võib ainult DNA mittekodeerivaid osi, s.o lõike, mis ei sisalda geneetilist infot.
Igasuguse jagatava teabe puhul tuleb märkida, millises etapis asjaomast isikut puudutav menetlus on ja andmebaas, kust teave saadi.
Kui nõukogu soovib Saksamaa Liitvabariigi algatust mingil viisil muuta, eriti täpsete võrdluste teostamiseks vajaliku lookuste arvu osas, tuleb konsulteerida uuesti Euroopa Parlamendiga.
Samuti meenutaksin nõukogule, et liikmesriikide valitsuste esindajate konverents nõudis võimalust lisada see raamotsus uude Lissaboni lepingu süsteemi, selleks, et sellele oleks võimalik tugineda kohtus.
Samuti osutaksin, et lõike puhul, mis käsitleb ametnikke ja piiriülese koostöö võimalust, ei nõustu ma komisjonis heaks kiidetud osaga, mis annab ametnikele volitused pidada inimesi kinni ja võtta neilt avaldusi väljaspool oma koduriiki.
Lõpuks, daamid ja härrad, kahepoolne piiriülene koostöö on alati olnud, kuid see otsus on esimene üleeuroopalise koostöö mõttes.
On tõsi, et sellega on muret, tõsist muret, et vaatamata headele kavatsustele võib võrgustike levik viia väärkasutamise ja võimalike tõsiste vigadeni.
Süütute kaitse on kahtlemata igaühe ja eriti meie täiskogu liikmete esmane mure, arvestades et see esindab kõiki meie kodanikke.
<D>
(HU) Inimõiguste valdkonnas tegutseva juristina ei saa ma aru, mis oleks lisandväärtus Euroopa kodanike inimõiguste kaitsele, kui Euroopa Liit liituks sama inimõiguste konventsiooniga, millega kõik Euroopa riigid on juba liitunud.
Palun lubage mul selgitada mõnda seost, sest mulle tundub, et meie mittejuristidest kolleege on märkimisväärselt eksitatud.
Olukord on järgmine.
On olemas inimõigusi käsitlev õigusakt, mis on tõepoolest väga oluline, tuntud Euroopa inimõiguste ja põhivabaduste kaitse konventsioonina.
Kõnealuse konventsiooniga ei liitu Euroopa Liit, vaid selle poolteisik, Euroopa Nõukogu.
Kui riik rikub kodanike õigusi, nagu on sätestatud konventsioonis, on kõnealusel kodanikul õigus pöörduda Euroopa Inimõiguste Kohtu poole Strasbourgis ning taotleda õiguslikku hüvitist või oma õiguste jõustamist kõnealuse riigi vastu.
See võimalus, nagu kõik teavad, on nüüd kättesaadav kõikidele Euroopa Liidu kodanikele.
Kahtlustan, et meie seas pole ühtegi parlamendiliiget, kes ei oleks tuttav juhtumiga, kus keegi nende riigis ähvardas minna Strasbourgi välja, ning lõpuks seda ka tegi ja võitis juhtumi oma liikmesriigi vastu.
Mis on sel juhul uus, mis on lisandväärtus, välja arvatud see, et keegi Euroopa Liidu võrgustikust saab hästi tasustatud töökoha kohtunikuna Strasbourgis?
<D>
nõukogu eesistuja. - Härra juhataja, mul on hea meel võimaluse üle kõnelda neist kolmest tähtsast õigusakti ettepanekust ning ma olen raportööridele tänulik suure töö eest, mida nad on oma raportite koostamisel teinud.
Esiteks tahaksin kommenteerida kaht esimest ettepanekut ja seejärel pöörduda kolmanda juurde, mis käsitleb kriminaalõiguse edasiarendamist Euroopa Liidus.
Härra Zwiefka ja härra Deprez' raportitega hõlmatud kahe ettepaneku eesmärk on sätestada kord, mis võimaldab liikmesriikidel pidada kolmandate riikidega läbirääkimisi ja sõlmida nendega lepinguid, mis käsitlevad ühenduse ainupädevusse kuuluvat õigusalast koostööd tsiviilasjades.
Esimene, kaasotsustamismenetluse raames tehtud ettepanek hõlmab lepinguliste ja lepinguväliste võlasuhete suhtes kohaldatavat õigust.
Teine, nõuandemenetluse raames tehtud ettepanek hõlmab teatavaid perekonnaõiguse valdkonda kuuluvaid asju.
Tahan rõhutada, et kahe tulevase määrusega ette nähtud kord on välja töötatud nii, et see tagaks ühenduse õiguse tervikluse.
Enne lepingulisteks läbirääkimisteks loa andmist teeb komisjon kindlaks, et kavandatav leping ei muuda ühenduse õigust vähem tõhusaks ega ohusta ühenduse normidega sätestatud süsteemi nõuetekohast toimimist.
Komisjon veendub ka selles, et kavandatav leping ei õõnesta ühenduse määratud välissuhete poliitikat.
Tegelikult võib väita, et võimaldades liikmesriikidel pidada kolmandate riikidega läbirääkimisi ja sõlmida nendega ühenduse õigusega kooskõlas olevaid lepinguid, laiendatakse ühenduse õiguse toimimisulatust riikidele, mis ei ole Euroopa Liidu liikmed.
Kahes kõnealuses ettepanekus sätestatud kord kehtib peamiselt liikmesriigi ja kolmandate riikide vaheliste läbirääkimiste ja kahepoolsete lepingute sõlmimise kohta.
Kuid teatud juhtudel kehtib see ka rohkem kui ühe liikmesriigi ja/või rohkem kui ühe kolmanda riigi vahel piirkondlike lepingute üle peetavate läbirääkimiste ja vastavate lepingute sõlmimise kohta.
Mis puudutab piirkondlikke lepinguid, kehtib ettepanekus sätestatud kord perekonnaõiguse valdkonnas kahe Põhjamaade vahel juba sõlmitud konventsiooni muutmise või muutmisläbirääkimiste kohta.
Kohaldatavat õigust käsitleva ettepaneku reguleerimisalasse jääb tegelikult väga vähe piirkondlikke lepinguid.
Need võivad hõlmata näiteks piirialal asuva lennujaama haldamist, kahe või enama riigi ühiseid veeteid või piiriüleseid sildu ja tunneleid.
Kahes ettepanekus sätestatud kord põhineb liikmesriikide ja komisjoni vahelisel sügaval usaldusel ja tihedal koostööl.
Nähakse ette vahendid sellise olukorra reguleerimiseks, kus komisjon jõuab oma hinnangu põhjal järeldusele, et läbirääkimisi ja lepingu sõlmimist ei tohiks lubada.
Sellisel juhul asuvad asjaomane liikmesriik ja komisjon kõnelustesse, et leida koos olukorrale lahendus.
Eesistujariik loodab ja ootab nõukogu nimel, et kohaldatavat õigust käsitlevas ettepanekus on võimalik kokkuleppele jõuda esimesel lugemisel.
Euroopa Parlament, komisjon ja nõukogu on pidanud tulemusrikkaid läbirääkimisi, mille käigus on neil kolmel institutsioonil õnnestunud lahendada hulk keerulisi küsimusi.
Et kohaldatavat õigust käsitlev ettepanek ühtib suuresti perekonnaõigust käsitleva ettepanekuga, on ütlematagi selge, et esimese ettepaneku kohta tehtud muudatusettepanekud on ka teise üle võetud, kuigi viimase suhtes ei kohaldata kaasotsustamismenetlust.
Parema õigusloome huvides on ülimalt soovitav säilitada kahe dokumendi ühtlus.
Tahaksin lõpetuseks teha mõned märkused Euroopa Parlamendi soovituse kohta, mis käsitleb Euroopa Liidu kriminaalõiguse ala loomist ja mis on proua Pagano raporti teema.
Nõukogu on täiesti nõus, et vastastikune tunnustamine kui Euroopa Liidu sisese õigusalase koostöö nurgakivi on tähtis.
Me leiame, et seda peaks laiendama selliselt, et tulevikus võetakse vastu teisi õigusakte, ja seda peaks ka süvendama praeguseks vastu võetud vastastikust tunnustamist käsitlevate õigusaktide tõhusama rakendamise teel.
Selle taustal soovib nõukogu juhtida Euroopa Parlamendi tähelepanu tõsiasjale, et nõukogu on lõpetamas Euroopa vahistamismääruse ja liikmesriikidevahelise üleandmismenetluse praktilise rakendamise vastastikuse hindamise neljandat ringi.
Nimetatud hulga vastastikuste hindamiste raames on eksperdid uurinud ka küsimusi, mis seonduvad ühelt poolt Euroopa vahistamismääruse ja üldisemalt vastastikuse tunnustamise põhimõtte ning teiselt poolt proportsionaalsuse põhimõtte omavahelise koostoimega.
Kuid proportsionaalsuse põhimõtet peab tasakaalustama ka teine põhimõte, mis on Euroopa Parlamendile sama tähtis - nimelt subsidiaarsuse põhimõte.
Tegelikkuses on eri riikide õigusasutustel erinevad arusaamad raskest süüteost.
Nõukogu ootab huviga edasist koostööd Euroopa Parlamendi ja komisjoniga ELi põhimõtete ja õigusaktide horisontaalse ja järjepideva hindamise ja rakendamise süsteemi kehtestamisel.
Mis puudutab õigusalast koolitust, siis jagab nõukogu Euroopa Parlamendi arvamust, et tõelist Euroopa Liidu õiguskultuuri tuleb edendada muu hulgas kohtunike, prokuröride ja eri liikmesriikide kohtutöötajate otseste vahetuste soosimise teel ning aktiivselt tuleb arendada Euroopa õigusalase koolituse võrgustikku.
Nõukogu nõustub ka Euroopa Parlamendi seisukohaga, et kiiresti ja tõhusalt tuleb rakendada uusi Eurojusti ja Europoli käsitlevaid otsuseid.
Kokkuvõtteks tahan tänada Euroopa Parlamenti ulatusliku ja üksikasjaliku töö eest, mis meile täna pärastlõunal esitatud kolme raporti koostamisel on tehtud.
<D>
fraktsiooni UEN nimel. - Härra juhataja, ka mina tunnustan, kui oluline on Pakistani roll terrorismivastases võitluses, milles ta on olnud meie kõigi liitlane.
Samas ei usu ma hetkekski, et see õigustaks mingil kombel seda, mis on seal viimastel nädalatel toimunud.
Mistahes kõrvalekalle üldisest demokraatiast ei saa olla lahenduseks poliitilistele probleemidele Pakistanis.
Mulle tekitab tõsist muret küsimus, miks Musharraf seda tegi - ta nimelt kartis, et ei saa Ülemkohtult otsust, mida ta lootis või tahtis.
Ühest küljest tundub see tähtsusetu küsimus ja viis, kuidas ta seda lahendada püüdis, võttes kasutusele väga äärmuslikud meetmed Pakistani rahva ja kohtusüsteemiga suhtlemisel, on äärmiselt ohtlik.
Ma tervitan seda, et ta on võtnud endale kohustuse valimised läbi viia ja rahvusvaheline üldsus ei tohi lasta tal seda lubadust unustada.
Eriolukord tuleb kohe tühistada ja Pakistani valitsus peab austama oma põhiseadust.
Tüli Ülemkohtuga on toonud mõõtmatut kahju võimude lahususe printsiibile Pakistanis.
Tekkinud olukord on väga tõsine.
Ma mõistan täielikult hukka kindral Musharraf poolt poliitiliste oponentide vangistamise, kelle seas on 3000 rahumeelset protestijat ja inimõiguste aktivisti.
Euroopa Parlament peab andma kindral Musharrafile edasi väga karmi seisukohavõtu selle kohta, et tema hiljutine tegevus rikub kõiki rahvusvaheliselt tunnustatud konventsioone ja annab Pakistani arengule väga vale ja ohtliku suuna.
<D>
(ES) Hr juhataja, kõigepealt soovin ma õnnitleda Euroopa Parlamendi raportööri Castiglionet suurepärase töö puhul.
Tema raporti voorus peitub selles, et see ei hõlma ainult meie kui Euroopa Parlamendi liikmete, vaid ka Euroopa veinitööstuse poolt väljendatud muresid.
Volinik, on toimunud teatud muutused pärast seda, kui te esitasite selle ettepaneku veinituru uue ühise korralduse kohta.
Mõned aspektid on muutunud natuke, samas kui mõned teised on muutunud märkimisväärselt, kuid ma arvan, et paljud nendest muutustest on positiivsed.
Näiteks pole väljajuurimine enam selle reformi keskne punkt ja mul oli hea meel kuulda teid ütlemas, et komisjon lähtub nüüd kolmeaastasest ajakavast, nagu seda soovib parlament, ja mitte viieaastasest nagu panite ette teie.
Sellel ühise turukorralduse reformil, mis on Euroopa põllumajanduses nii tähtis, nagu on öeldud algusest peale, on ka mõned äärmiselt positiivsed küljed, ja ma tänan teid selle eest.
Näiteks on lihtsustatud eeskirju ja muudetud need paindlikumaks ning see aitab meil muutuda konkurentsivõimelisemaks.
Seda punkti juba mainis pr Herranz seoses Euroopa veinide edendamisega nii Euroopas kui ka väljaspool.
On esitatud suur hulk muudatusettepanekuid teie ettepanekule kaotada praegused turukorraldused ja asendada need riiklike assigneeringute menüüga.
On ilmne, et turumeetmed on juba aidanud säilitada põllumajandustootjate sissetulekuid ja majanduslikku aktiivsust maapiirkondades ning jätkavad seda tegevust.
Hr Castiglione kompromissi ohustamata, soovin ma esitada uue muudatusettepaneku, et tagada otsetoetus diversifikatsioonile, toetus, mille liikmesriigid võiksid hõlmata oma riiklikesse eraldustesse aitamaks põllumajandustootjaid üleminekul uuele ühisele turukorraldusele.
Selle kestuse ja kasutatavad meetmed peab paika panema juhtimiskomisjon.
Volinik, arvan, et selle ühise turukorraldusega töötama harjunud sidusrühma jaoks, toetudes praegustele turumeetmetele, oleks see võimalus aidata neil minna üle diversifikatsioonile ja juhatada nad uude ühisesse turukorraldusse, mille - ma loodan - võtab koda homme vastu.
<D>
kirjalikult. - (PL) Härra juhataja, Gruusia kohtlemine Venemaa poolt on rahvusvaheliste standardite kohaselt lihtsalt vastuvõetamatu.
On enam kui selge, et Venemaa kasutab ära oma majanduslikku mõju paljudes ELi riikides, et näha, kui kaugele ta võib oma uusimperialistlike ambitsioonidega minna.
Venemaa teeb kõik, et blokeerida kõik suhted Gruusia ja lääne vahel.
Ma tahaksin veel kord rõhutada, et ELi või ÜRO jõud peaksid Abhaasias asendama viivitamata Venemaa relvastatud nn rahuvalvajad.
Euroopa Liit peaks pidevalt näitama oma täielikku toetust Gruusia suhtes, nagu seda täna on täiskogul tehtud.
Lisaks peaks liit süstemaatiliselt tugevdama koostööd ja kehtestama kohe viisade andmise lihtsustamise meetmed grusiinide jaoks, eriti nüüd, kui on peetud täielikult demokraatlikud valimised.
Täna vastu võetud resolutsioon väljendab täpselt niisugust toetust suveräänsele Gruusiale.
Mul on hea meel, et Seaduse ja Õigluse Partei liikmete algatusel peeti Euroopa Parlamendis mai alguses arutelu.
Selle tulemus on tänane resolutsioon, mis kujutab endast Euroopa ametlikku seisukohta Gruusia küsimuses.
<D>
Hääletasin poolt.
Määruse (EÜ) nr 1234/2007 kohaselt võib kodulinnuliha müüa rahvusvahelisel turul isegi siis, kui seda on töödeldud mikroobivastaste ainetega.
2008. aasta juunis kiitis Euroopa Parlament mitme katse järel heaks resolutsiooni, millega keelati seda liiki turustamine.
Kuna Ameerika Ühendriigid ekspordivad Euroopa Liitu ainult kodulinnuliha, mida on töödeldud keemiliste või mikroobivastaste ainetega, ei ole komisjon aga sellest resolutsioonist kinni pidanud.
See strateegia on vastuolus kodulinnuliha tootjate sellealaste investeeringutega, mis tehti ühenduse õiguse kohaselt ning mis ütleb, et liha saastumise ohu vähendamiseks tohib kasutada ainult Euroopa Liidus heakskiidetud kaitsemeetmeid, nagu näiteks külmtöötlemine.
Seetõttu toetame järgmiseid muudatusettepanekuid määruse (EÜ) nr 1234/2007 muutmiseks: 1) võtta tagasi komisjoni põhjendus 5, mis ütleb, et "Kodulinnuliha praeguses määratluses kasutatud viide ainult külmtöötlusele on tehnoloogilist arengut arvesse võttes liiga piirav.
Seega tuleb kõnealust määratlust kohandada”; 2) asendada põhjendus uuega, milles on nõutud kodulinnuliha päritoluallika kohustuslik märkimine, et tagada tarbijale läbipaistvus; 3) säilitada külmtöötlus ainsa töötlusmeetodina.
<D>
komisjoni liige. - Hr president, teen väga lühidalt, kuna on hilja.
Tahaksin austatud liikmetele meelde tuletada, et see, mida me täna arutame, on süsteemi kasutuselevõtu kuupäev.
Võeti vastu õige otsus süsteemi kehtestamiseks, aga kuupäev jäeti lahtiseks, või õigemini määrati kindlaks kuupäev, millal me peaksime otsuse kohaselt tegema muudatusi või kinnitama.
Liikmesriikides kogutud andmed näitasid kahte asja.
Esiteks, et kasutuselevõtmine on nii tehniliselt kui majanduslikult otstarbekas, nagu raportis märgitud, ja samuti, et liikmesriigid vajavad süsteemi sisseviimiseks rohkem aega, mis tähendab vajadust realistlikuma kuupäeva järele.
Vastab tõele, et komisjon tegi ettepaneku kehtestada hilisem kuupäev.
Kinnitan teile, et puudus igasugune kavatsus parlamenti ninapidi vedada ja just seetõttu valisime sellise menetlusviisi - selle arutelu ja mitte artikli lisamise määrusesse, mis oleks meil võimaldanud otsuse ainult koos nõukoguga vastu võtta.
Komisjonil ei ole kunagi olnud kavatsust parlamenti nendesse otsustesse mitte kaasata.
Kuupäeva kindlaksmääramist peeti tehniliseks küsimuseks.
Kuna põhimõte oli juba vastu võetud, arvasime, et see tehniline küsimus on võimalik vastu võtta komiteemenetluses ja korrates, mida ma juba ütlesin, meile ei ole probleemiks võtta vastu muudatusettepanek kindla kuupäeva kehtestamiseks, mis jätab minu arvates liikmesriikidele ettevalmistamiseks piisavalt - kaks aastat - aega.
Me ei tahaks siiski hästi nõustuda vabatahtlike süsteemidega, kuna määrus käsitleb jälgitavust ja jälgitavus peab olema tõhus ja kohaldatud kõikides liikmesriikides võrdselt.
See kajastab eraldi ka loomade tervishoiu olukorda Euroopa Liidus.
Võib vaadata süsteemiga seotud otseseid kulutusi, nii nagu need paistavad, aga kui võtate pikemaajalise kasu, mille annab kokkuhoid kaotuste ja loomade haiguste vähenemise tagajärjel, siis usume, et majanduslikust seisukohast võib ehk tegemist olla kasuga.
Oleme sellele vaatamata valmis parlamendi muudatusettepaneku vastu võtma ja usume, et selle võtab järgmisel nädalal vastu ka nõukogu.
<D>
fraktsiooni PPE-DE nimel. - (EL) Härra juhataja, õnnitlen parlamendikomisjoni oma fraktsiooni nimel raporti puhul.
Õnnitlused tuleb edasi anda ka kaasparlamendiliikmele, kes väljendas raportis parlamendi vaateid, kuigi mõnes osas soovitasime selle täiustamiseks teha muudatusi ning näidata parlamendi raporti kaudu, et teadvustame võrdõiguslikkuse teekaardi ning soolise võrdõiguslikkuse lepingu alusel tekkinud olukorda.
Oleme saavutanud märkimisväärset edu.
Samas tuleb meetmete rakendamist veel täiustada.
Meetmete tõhusa rakendamise ning laiendatud õiguskaitse peame tagama igas liikmesriigis pädeva organi määramisega, kehtestades proportsionaalsuse põhimõttele tuginevad sanktsioonid.
Lisaks pooldame subsidiaarsus- ja vaba valiku põhimõtete säilitamist.
Peres töötamise ja karjääri tegemise ühildamise osas soovime, et mitte ainult töötavad naised ei oleks sotsiaalselt kindlustatud.
Kindlustus peaks hõlmama ka töötuid, neid kes soovivad end täielikult perele pühendada, vaba elukutse esindajaid ning pereettevõtluses töötavad füüsilisest isikust ettevõtjaid.
Soovime jõustada sünnitus- ja perepuhkuse.
Loodame, et komisjoni teatises, mida ootame, tehakse hetkeoludes selles osas hea ettepanek.
Kuna naised õpivad ja töötavad rohkem, on nad väärt saada tasustatud igat liiki teenuste osutamise eest.
<D>
nõukogu eesistuja. - (PT) Härra juhataja, daamid ja härrad, ma tahaksin paluda kõigepealt vabandust, et jõudsin parlamenti väikese hilinemisega, puhtalt ja ainult seetõttu, et hindasin valesti hotelli ja parlamendi vahelist liiklust.
Ma tahaksin ka tervitada volinik Frattinit, kes on siin meiega, ning püüda vastata parlamendiliikmete esitatud küsimustele; ma loodan anda kõik selgitused, mis meil paluti esitada.
Pole kahtlust, et hiljutised sündmused Londonis ja Glasgows, samuti Hispaania ja Portugali vahelisel piiril, lisaks rünnakud Jeemenis, on kinnitanud, et terrorism kujutab olulist ohtu Euroopa julgeolekule ning meie demokraatlike ühiskondade väärtustele, eelkõige Euroopa kodanike õigustele ja vabadusele.
Meil pole kahtlustki, et liikmesriigid peavad seetõttu jätkama koostööd terrorismivastase võitluse meetmete tugevdamisel ja rakendamisel, austades samas alati inimõigusi ja põhivabadusi, mis on meie ühiskonna põhiväärtused, ning nende kaitsmine ja edendamine aitab terrorismi ennetada.
Terrorismiga tuleb võidelda nii riigi kui rahvusvahelisel tasandil.
Rahvusvaheline koostöö nii riigi kui mitmepoolsel tasandil on oluline vahend tõhusaks võitluseks selle nuhtluse vastu.
Me teame, et terrorism kujutab endast ülemaailmset ohtu ja vajab seepärast ülemaailmselt kooskõlastatud vastust, mis tingimata hõlmab teabevoo ja -vahetuse suurendamist, seisukohtade seesmist kooskõlastamist, kooskõlastust/partnerlust kolmandate riikidega, ülemaailmse terrorismivastase strateegia rakendamist, kus Ühendatud Rahvaste Organisatsioon etendab juhtivat rolli, ning tihedat koostööd terrorismivastasesse võitlusesse kaasatud eri piirkondlike ja rahvusvaheliste organisatsioonidega.
Euroopa Liidu tegevus on pärast 11. septembrit 2001 ning seejärel pärast kohutavaid rünnakuid Madridis aastal 2004 ja Londonis 2005. aastal intensiivistunud.
2005. aasta detsembris võttis nõukogu vastu ELi terrorismivastase võitluse strateegia, mille alusel on Euroopa Liit pühendunud terrorismi vastu võitlemisele ülemaailmselt, austades samas inimõigusi, võimaldades oma kodanikel elada vabaduse, julgeoleku ja õigluse alal.
ELi terrorismivastase võitluse strateegia hõlmab nelja töövaldkonda: ennetamine, kaitsmine, jälgimine ja reageerimine.
Eesistujariik kinnitab, et nõukogu viib tõepoolest läbi kuuekuulist olukorra ülevaatust ELi terrorismivastase võitluse strateegia ja terrorismi rahastamise vastase strateegia rakendamise suhtes ning aastast radikaliseerumise ja terroristide värbamise vastase strateegia rakendamise hindamist.
Samuti vaatab nõukogu iga kuue kuu järel läbi terrorismi vastu võitlemise tegevuskava ning kord aastas radikaliseerumise ja terroristide värbamise tegevuskava.
Käesolev järelvalvemenetlus võimaldab nõukogul täpselt välja selgitada, milliseid ELi tasandil pakutud meetmeid ei ole vastu võetud või mida ei ole liikmesriigi tasandil korrapäraselt rakendatud.
Samuti annab see nõukogule võimaluse võtta edasi teatavaid taktikaid.
Näiteks otsustas eesistujariik kiirendada tööd lõhkeainete valdkonnas.
Teatavate meetmete vastuvõtmist politsei ja kriminaalküsimustes õigusalase koostöö valdkonnas on aeglustanud vajadus ühehäälse otsustuste tegemise järele valdkonnas.
Terrorismivastaste meetmete vastuvõtmist ja rakendamist kiirendab lepingu ratifitseerimine, mille kinnitab valitsustevaheline konverents Euroopa Ülemkogu viimasel kohtumisel juunis vastu võetud volituse alusel.
Mis puutub vajadusse tihedama koostöö järele õiguskaitse- ja julgeolekuorganite teabeteenistuste vahel, teevad liikmesriikide julgeolekuteenistused praegu väga tihedat ja tõhusat koostööd terrorismivastase võitluse töörühmas.
Europol on töötanud välja väga tõhusad analüüsifailid, mida täiendatakse liikmesriikide õiguskaitseteenistuste antava teabega.
Pole kahtlustki, et veel enam on vaja ära teha.
Euroopa Parlament peab jätkuvalt vahetut ja otsest poliitilist dialoogi nõukogu ja komisjoniga.
16. mail 2007 kohtusid nõukogu eesistuja, komisjoni asepresident ning kodanikuvabaduste, justiits- ja siseasjade komisjoni esimees, et hinnata mitmeid terrorismivastaseid strateegiaid ja ELi terrorismivastase võitluse strateegia rakendamist.
Need iga kuue kuu järel toimuvad kohtumised on äärmiselt kasulikud leidmaks üksmeelt terrorismiga võitlemise valdkonnas väljatöötatavate strateegiate osas.
ELi terrorismivastase tegevuse koordinaatori positsiooni suhtes teavitas peasekretär / kõrge esindaja liikmesriike sellest, et ta kaalus tihedas koostöös eesistujariigiga, kuidas nõukogu piires kõige paremini koordineerida tööd terrorismivastase võitluse valdkonnas.
Mis puutub ELi terrorismivastase tegevuse koordinaatori ja EL vaatluskeskuse suhtesse, ei osale SitCen ELi terrorismivastase strateegia koostamises ega terrorismivastase võitluse valdkonnas nõukogu läbiviidava töö kooskõlastamises; samuti ei kontrolli ta nõukogu otsuste järelmeetmeid.
Terrorismivastase võitluse valdkonnas piirdub SitCeni pädevus nõukogule terroristidest tulenevatele ohtudele strateegiliste hinnangute esitamisega, mis põhinevad liikmesriikide teenistustest saadud teabel.
Samuti toetab ta ELi koordineeritud hädaolukorra ja kriisialaseid korraldusi, mida võib rakendada, et aidata ELi tasandil kooskõlastada reageerimist tõsistele kriisidele, millega võivad kaasneda ka terrorirünnakud.
See on mehaaniline funktsioon, mis hõlmab teabe levitamist, kokkusaamisvõimaluste loomist ja asutuste kehtivate otsuste tegemise korralduste toetamist.
See ei ole koordineeriv roll.
Ometi kinnitas nõukogu just SitCeni koostatud ohuhinnangute alusel poliitikaalased soovitused mitmetes valdkondades, nagu lõhkeainete valdkond, et ennetada nende ebaseaduslikku kasutamist terroristide poolt.
Eesistujariigil pole kahtlustki, et tema jõupingutusi terrorismivastase võitluse alal toetavad Euroopa kodanikud, kes pealegi ei näidanud kõige hiljutisemate rünnakute ajal tugevalt üles mitte üksnes oma solidaarsust nende rünnakute ohvritega, vaid ka soovi, et töötataks välja ELi vastureaktsioonimehhanism.
Sellise terrorismivastase võitluse strateegia koostamisel on eesistujariigil olemas oma partnerite toetus, kes esitavad ideid kõrgetasemelistes aruteludes, ning eelkõige etendab olulist rolli Euroopa Parlament.
Nõukogule on ülimalt tähtis Euroopa Liidu lepingu artikli 6 sätete järgimine, nagu ka aluslepingute kõigi muude artiklite järgimine.
ELi terrorismivastase võitluse strateegia tugisammasteks on koostöö ja dialoog kolmandate riikidega.
Ainuüksi käesoleval poolaastal on kavas kolmepoolsed kõnelused Venemaa, Ameerika Ühendriikide, Alžeeria ja Marokoga, mis peegeldab huvi nende riikidega dialoogi laiendamise vastu.
Euroopa Liit peab jätkuvalt terrorismivastast dialoogi ka muude riikide ja rahvusvaheliste organisatsioonidega.
Siis, mis puutub meie Vahemere piirkonna partneritesse, jätkame me oma tavapäraseid ad hoc Euromedi ekspertide terrorismialaseid kokkusaamisi, mis annavad võimaluse pidada Vahemere partneritega laiemaid arutelusid piirkonnale tõsist huvi pakkuvas küsimuses, ning milles keskendutakse Euro-Vahemere terrorismivastase käitumise juhiste eelisvaldkondade rakendamisele.
Tuleks mainida, et pidades eriti silmas Ameerika Ühendriike, peab eesistujariik mitmete organitega ning väga erinevatel tasanditel terrorismiga võitlemise alal korrapäraseid kõnelusi, mis hõlmavad selliseid teemasid nagu radikaliseerumine ja terroristide värbamine, sealhulgas Interneti kasutamine äärmuslaste rühmituste poolt, terrorismiohtude analüüs, koostöö rahvusvahelistel foorumitel, avalikud/mitteavalikud partnerlussuhted terrorismivastaseks võitluseks, eriti lõhkeainete ohutuse alal, elutähtsa infrastruktuuri kaitsmine, terrorismi rahastamine lisaks muudele koostöövormidele tsiviil- ja politseiasutuste vahel.
Portugali eesistumisel tuleb koos Ameerika Ühendriikidega korraldada finantssanktsioonide kohaldamise alane arutlusring terrorismi vastu võitlemiseks.
Inimõiguste austamise küsimust terrorismivastases võitluses on samuti mõlemad osapooled mitmetel kordadel tõstatanud ning eesistujariik on arvamusel, et on väga tähtis jätkata seda dialoogi, mis eesistuja meelest on mõlemale poolele oluline.
Käesoleva punkti lõpetuseks mainiksin, et Haagi programmi ja sellega seotud tegevuskava kohase õigusel, vabadusel ja turvalisusel põhineva ala tugevdamine on üks põhiülesandeid eesistujariikide Saksamaa, Portugali ja Sloveenia ühises 18-kuulises programmis.
Terrorismivastane võitlus on üks suurimaid väljakutseid ning kolm kõnealust eesistujariiki lisasid oma eesmärkidesse suurema koostöö võitluseks terrorismiga ELi terrorismivastase võitluse strateegia rakendamise abil.
Teie lahkel loal, härra juhataja, tahaksin ma nüüd vastata suuliselt vastatavale küsimusele.
Samuti tahaksin teavitada täiskogu sellest, et nagu ma mainisin, teeb Euroopa Liidu Nõukogu perioodilisi ülevaateid terrorismivastasest võitlusest ning igal aastal vaatame me ka läbi radikaliseerumise ja terroristide värbamise vastase strateegia ja tegevuskava; iga kuue kuu järel vaatame me üle terrorismi rahastamise vastase strateegia.
Peagi esitleb nõukogu esimest korda aruannet kommunikatsioonistrateegia rakendamisest, mis on ette nähtud meediale ja kiidetud heaks juulis 2006.
Terrorismivastase võitluse strateegia tingimuste alusel tuleb eesistujariigil ühel korral läbi viia kõrgetasemeline terrorismivastane kohtumine nõukogu, komisjoni ja Euroopa Parlamendi vahel.
Sellised koosolekud toimusid eesistujariikide Austria ja Saksamaa juhtimisel.
Liikmesriikide parlamentide roll tugevneb uue lepingu alusel, mis on hetkel arutelu all valitsustevahelisel konverentsil.
Suuremaks prioriteediks on juba olemasolevate meetmete rakendamine.
Nõukogu rakendab mitmesuguseid hindamismehhanisme, nagu ELi liikmesriikide terrorismivastase võitluse meetmete ühetaoline hindamine, Euroopa vahistamismääruse rakendamise hindamine, hinnangu andmine teabevahetusele Europoli ja liikmesriikide ning liikmesriikide endi vahel jne.
Uusi meetmeid, nagu Euroopa programm elutähtsa infrastruktuuri kaitseks või meetmed, mis käsitlevad biotootmistehnoloogia programmi, jms, on juba analüüsitud.
Nõukogu on korraldanud Europoli ja liikmesriikide ning liikmesriikide endi vahelise teabe jagamise hindamist.
Peasekretär Javier Solana kaalutleb, kuidas kõige paremini seda funktsiooni peasekretariaadis täita.
Samuti on arutlusel võimaliku uue koordinaatori volitus ja juhendid.
Nagu kõik institutsioonid, on nõukogu kohustatud järgima Euroopa Liidu lepingu artiklis 6 sisalduvaid sätteid, mis sedastab, et liit põhineb vabaduse, demokraatia, inimõiguste ja põhivabaduste austamise ning õigusriigi põhimõtetel.
Nende väärtuste edendamine on üks ELi prioriteete.
Liikmesriikide kohustus austada põhivabadusi on samuti talletatud Euroopa Liidu põhiõiguste hartasse.
Pealegi on Euroopa Liidu liikmesriigid, nii nagu Euroopa Nõukogu liikmed, seotud Euroopa inimõiguste konventsioonist tulenevate kohustustega.
Euroopa Liidu Põhiõiguste Amet tugevdab ELi võimet teostada järelevalvet ja koguda teavet, edendades seeläbi põhiõiguste maksimaalset austamist.
ELi liikmesriigid peavad tagama, et meetmed, mis nad võtavad vastu terrorismi vastu võitlemiseks, on järjepidevad nende rahvusvahelisest õigusest, eriti rahvusvahelisest humanitaarõigusest, inimõigustest ja põgenike õigusest tulenevate kohustuste suhtes.
Eesistujariik on seisukohal, et terrorismivastast võitlust tuleks läbi viia sellisel viisil, et austatakse inimõigusi, arvestades, et õigusriik, hea valitsemistava ja põhivabaduste kaitsmine on terrorismivastases võitluses abivahenditeks.
See põhimõte on kesksel kohal terrorismivastase võitluse strateegias, mille, nagu te teate, võttis nõukogu vastu detsembris 2005.
Asun nüüd Euroopa Ühenduste Esimese Astme Kohtu 12. detsembri 2006. aasta otsuse juurde, millele küsimuses viidatakse.
Esiteks tahaksin ma mainida, et 12. detsembri 2006. aasta kohtuotsus asjas T-228/02, mida teatakse kui OMPI kohtuasja (Organisation des Modjahedines du Peuple d'Iran versus Euroopa Liidu Nõukogu) ei õigusta järeldust, et ELi praktika terroristide nimekirjade osas on vastuolus ELi õigusaktidega.
Kohus ei otsustanud tegelikult terroristide nimekirjade vastu, vaid leidis lihtsalt, et mõned põhiõigused ja tagatised, sealhulgas õigus kaitsele, kohustus esitada põhjused ja õigus tõhusale õiguslikule kaitsele, on põhimõtteliselt täielikult kohaldatavad ühenduse fondide külmutamist käsitleva otsuse vastuvõtmise kontekstis vastavalt määrusele (EÜ) nr 2580/2001.
Teiseks on üldteada, et nõukogu on juba süsteemselt vaadanud läbi menetlused seoses määruse (EÜ) nr 2580/2001 kohaste nimekirjadega isikutest ja üksustest.
Nõukogu võttis täpsemalt vastu järgmised meetmed kohtuasja T-228/02 otsuse rakendamiseks: ta juhtis tähelepanu võimalusele vaidlustada nõukogu otsus enne Euroopa Ühenduste Esimese Astme Kohut; ta tõi välja, et on võimalik esitada nõukogule taotlus koos seda toetavate dokumentidega, et hinnataks otsust nimekirjadesse lisamise ja sealt väljaarvamise osas - selliseid taotlusi kaalutakse kohe pärast nende kättesaamist; ta esitas kõigile isikutele, rühmadele ja muudele subjektidele, kelle puhul see oli praktiliselt võimalik, põhjused - muul juhul teavitati isikuid, rühmi ja subjekte teadaande kaudu, mis avaldati Euroopa Liidu Teatajas; nõukogu vaatab üldiselt nimekirjad läbi vähemalt iga kuue kuu järel vastavalt eelpool kirjeldatud menetlustele, võttes alati nõuetekohaselt arvesse mis tahes täiendavat teavet.
Nõukogu otsustas ka asutada uue töörühma - ühise seisukoha 931 töörühma -, mis peab tegelema taotlustega nimekirjadesse lisamise või sealt eemaldamise kohta ning valmistama ette nõukogu korrapärase nimekirjade läbivaatamise.
Käesoleva uue töörühma volitused, praktiline korraldus ja töömeetodid sisalduvad nõukogu vastu võetud avalikus dokumendis.
Kõiki nimekirja lisatuid, kelle suhtes kehtib määrus (EÜ) 2580/2001, käsitletakse ühetaoliselt, nagu võib välja lugeda eelnevast vastusest.
Institutsioonide roll ja pädevused on sätestatud aluslepingutes.
Nõukogu võtab vajalikud meetmed, mis on nõutavad Euroopa Kohtu otsuste rakendamiseks kooskõlas Euroopa Ühenduse asutamislepingu artikliga 233.
Mis puutub parlamendi kontrolli selle otsuste üle, järgib nõukogu alati asutamislepingutes sätestatud menetlusi.
On tähtis mainida, et vastavalt Euroopa Ühenduse asutamislepingu artiklile 308 konsulteeriti Euroopa Parlamendiga määruse (EÜ) nr 2580/2001 vastuvõtmisel.
Suur tänu tähelepanu eest.
(Aplaus)
<D>
Härra juhataja, arvan, et praeguses majanduskliimas on ülimalt vajalik teha kõik mis meie võimuses, et kaitsta neid ühiskonnaliikmeid, kes tahavad meie majandusse panustada.
Seetõttu on EL varem kehtestanud õigusakti vanemapuhkuse kohta.
Üheksast viieni töötamine ei ole kõigi jaoks.
Seepärast on olemas terve hulk füüsilisest isikust ettevõtjaid ja paljud neist on naised, kellest vaadatakse sageli mööda.
Parem kaitse raseduse ja sünnituse korral aitaks põllumajanduses, kaubanduses ja väikeettevõtluses tegutsevaid abikaasasid ning julgustaks naisi osalema neis väga olulistes tööstusvaldkondades, kus nad praegu on vähemuses.
Abikaasade või elukaaslaste jaoks on küsimuseks "nüüd või ei iial”; neile tuleb anda selgelt sõnastatud tööalane staatus ja neile peab laienema vähemalt samasugune sotsiaalne kaitse, nagu on füüsilisest isikust ettevõtjatel.
Neil ei ole tagasiteed.
Liikmesriigid peaksid tagama, et abistavad abikaasad saavad liituda haigus-, invaliidsus- ja pensionikindlustusskeemidega.
Me peame lõpetama selle naeruväärse olukorra, kus naised kaotavad oma õigused, kui nad kellegi eest hoolitsevad või kellelegi elu annavad.
<D>
Ühine julgeolekupoliitika on teema, mida on arutatud palju kordi ja millest on rohkelt kirjutatud.
Euroopa Liidul on vahendajana järjest tähtsam piirkondlik ja üleilmne osatähtsus.
Just seepärast arvan, et Euroopa Liit peab olema liidu piires silmnähtavalt aktiivne ning maailma igas valdkonnas proaktiivne.
Pärast seda, kui ma olin läbi vaadanud tänased kolm raportit - 2007. aasta aruanne ÜVJP peamiste aspektide ja põhiliste valikuvõimaluste kohta; Euroopa julgeolekustrateegia ja EJKP ning NATO roll ELi julgeolekustruktuuris -, jõudsin järeldusele, et saame teha kolm järeldust:
1.
Euroopa Liidul peab olema ühine julgeolekupoliitika, mille raames oleks võimalik toetada demokraatiat liidu sees ja partnerlust naaberriikidega;
2.
Euroopa Liit peab looma ühtse organisatsiooni kuvandi ning vajab kiirreageerimisüksusi, kes saaksid sekkuda igal ajal rahu, demokraatia ja inimõiguste toetamise eesmärgil;
3.
Euroopa Liidul tuleb jätkata vahendustööd maailma juhtivate riikide vahelise stabiilsuse ja tasakaalu saavutamisel.
<D>
autor. - (FR) Hr juhataja, hr Borloo, volinik, daamid ja härrad, energiahindade tõusul on igat liiki negatiivsed mõjud, kõige ilmsem on elamiskulude kasv meie kaaskodanike jaoks.
See jällegi illustreerib seda, kuivõrd sõltuvad me oleme energiast.
Mitmesuguseid meetmeid on vaja, kui me soovime vähendada energiahindade kõikumisi ja eelkõige viia hinnad alla.
Mul on selle kohta kolm ettepanekut.
Esimene tegevuskava käsitleb energiahindade majanduslikku juhtimist.
Seda tuleb teha otsekohe, teisisõnu: liikmesriigid peavad välja töötama finantsmehhanismid, kus tõusvate hindade teguri saab äriühingute eelarvetest ja ka majapidamiste eelarvetest kustutada.
Samuti peavad nad edendama sotsiaalseid meetmeid, mis on suunatud energiavaesusega võitlemiseks madala sissetulekuga majapidamistes.
Teine tegevusliin on töötada hindadega, mida küsitakse imporditud energia eest.
Mis ettepaneku te teete, mis võimaldab Euroopa Liidul rääkida ühel häälel, ajades äri tootjariikidega - ja inimesed kõnelevad alati "ühel häälel rääkimisest” -, nii et kõik need naabruspoliitikad ja partnerluslepingud saavad lõpuks nõuetekohaselt arvestada energia dimensiooniga?
Lubagem mul, võib-olla naiivselt, esitada lahendus, mis võiks aidata leevendada suhteid läbirääkimistel Venemaaga.
Miks mitte ühendada Nabucco gaasitorustiku alane tegevus South Streami projektiga?
Võib-olla see aitaks asjadel veidi maha rahuneda.
Kolmas tegevuskava on vähendada importi või isegi see täielikult lõpetada, mis oleks ideaalne lahendus.
Selle saavutamiseks peame purustama sümbiootilise seose suureneva kasvu ja suureneva energiatarbimise vahel.
On tõepoolest oluline, et kasv ei tekitaks automaatselt võrdväärset energiatarbimise tõusu.
Loomulikult peame välja töötama taastuvad ja madala CO2 sisaldusega energiavormid ning meie kolleegi hr Turmes'i esitatud raport on samm selles suunas.
Energeetikas tõhus olemine tähendab ka energia kokkuhoidu, mis on see, mida me ei tee piisavalt praegu.
Tekstid, mis võetakse siin päevakorda, on kõvasti hilinenud.
Me peame keskenduma füüsilistele ja tehnoloogilistele energiasäilitamise võimsustele ja tõepoolest nendele elementidele, mis toimivad edasitoimetamisvahenditena energiatarbimisel.
Kas te võiksite öelda meile, hr Borloo, kas teil on suuri lootusi energeetika-kliima paketi vastuvõtmise osas mis tahes ajal eelolevatel nädalatel?
Mida oleks vaja enne ambitsioonika meetmete paketi kokkupanemist nende mitmesuguste eesmärkide täitmiseks?
<D>
(RO) Taimekaitsevahendite kasutamine kooskõlas tõhusate põllumajandustavadega on väga oluline, et suuta toota piisavas koguses hea kvaliteediga toitu, mis tagab tarbijate tervise ja keskkonna kõrge kaitsetaseme.
Vähendades pestitsiidide kasutamisega seotud riske ja mõju ning kehtestades eesmärgid, millega soovitakse vähendada nende toodete kasutussagedust, aitab tagada jätkusuutliku põllumajandustegevuse.
Euroopa Liidus tarbitava toidu suur pestitsiidisisaldus tuleneb selliste keemiliste toodete kasutamisest, mis, olgugi vajalikud infestatsiooni tõrjeks ja tootmise tõhususe tõstmiseks, võivad avaldada negatiivset mõju rahvatervisele.
Mõnes liikmesriigis, sealhulgas Rumeenias, mõjutab põllumajandusmaad väga kõrge infestatsioonitase, mille puhul pestitsiidide kasutamine tundub parim meetod kahjurite kõrvaldamiseks.
Sel põhjusel aitavad ettepanekud integreeritud pestitsiidihalduse rakendamise, alternatiivsete ainete kasutamise ja riskijuhtimise kohta toota sobivaid põllumajandustooteid, mis võtavad arvesse keskkonna ja rahvatervise ohutust, vähendades seega sõltuvust taimekaitsevahenditest.
Samal ajal tähendab suur kahjurite arv Rumeenia põllumajandusmaal, et me peame tõrjeks kasutama lennukitelt pritsimist.
Ent kui direktiiv jõustub, siis kasutatakse pritsimise teel tõrjumist üksnes siis, kui ei ole häid alternatiivseid lahendusi kahjuritega võitlemiseks, et tagada piisava kaitsetasemega keskkond.
Ma olen rahul kompromissi tulemusega, mida toetab suurem osa fraktsioonidest.
See tagab ka tasakaalu taimekaitsevahendite kättesaadavuse ning sellega kaasnevalt piisava toiduainete koguse vahel ning aitab säilitada Euroopa põllumajandustootjate konkurentsivõimet ja suurendada keskkonna ja tervishoiu kaitse taset.
<D>
Oma selgitavas avalduses kutsub raportöör innukalt Euroopa Liitu üles andma kogu ülejäänud maailmale vabu ressursse oma eelarvest!
See on veider ja ohtlik väljavaade avaliku raha haldamise osas, millega kaasnevad ähvardused ja süü jaotamine.
Ei olnud vajadust nii kaugele minna, et veenda meid aitama kõige enam puudust kannatavaid riike.
Ent tahaksin siiski tuua välja kolm järgmist punkti:
Ülemaailmsete toiduhindade plahvatuslik tõus mõjutab kindlasti eriti just arengumaade rahvast, ent ka miljoneid Euroopa Liidu kodanikke.
Mida komisjon nende heaks teeb?
Kas on tõesti vajalik anda kõnealuse hädaabi haldamine komisjoni kätte, kui see on suures osas nimetatud olukorra tekitamise eest vastutav?
See on Euroopa põllumajanduslik maltusianism, mis aitab kaasa hindade tõusule.
Selle kaubanduspoliitikad edendavad ekspordikultuure kõige vaesemates riikides.
Samades tingimustes ja olemasolevate prioriteediga turu ja vabakaubanduse osas, nagu need on, näivad kohaliku põllumajanduse toetamiseks esitatud meetmed olevat hukule määratud.
Kokkuvõtteks, mida tehakse, et võidelda absurdse ja amoraalse spekulatsiooniga, mis toidukaupade turgudel valitseb?
<D>
kirjalikult. - (PT) Nizzas 2000. aastal heaks kiidetud põhiõiguste harta on nimekiri Euroopa ühistest väärtustest, millega kõik kodanikud võivad samastuda.
Need väärtused tulenevad erinevate ELi riikide rikkast kultuuripärandist, nende põhiseaduslikest traditsioonidest ja seadustest, ning iseloomustavad liitu mitte ainult majandusliku üksusena vaid jagatud väärtuste ühendusena.
Euroopa Parlament on süstemaatiliselt palunud, et hartale antaks esmase õiguse staatus, muutes selle Euroopa Kohtule ja riikide kohtutele keskseks alusdokumendiks ja tehes selle õiguslikult siduvaks.
Ma olen seetõttu lõpuks väga rahul, nähes selle kinnitamist ja mul on hea meel märkida, et Lissaboni lepingu projekt jätab alles Euroopa Põhiseadusliku lepingu II osa sisu.
Mul on kahju, et harta lisati lisa kujul ja mitte lepingu põhiteksti, nagu selle tähtsus oleks nõudnud.
Mul on samuti kahju, et Ühendkuningriik ja Poola on kasutanud oma õigust sellest põhiõiguste järgimise kohustusest loobuda, kuigi Poola uue valitsuse hiljutised avaldused näivad viitavat teistsugusele suhtumisele, mis pooldab palju enam ühise vaimsuse järgimist.
<D>
fraktsiooni PPE-DE nimel. - (ES) härra president, volinik, tere õhtust, veel üks õhtu põllumajanduse aruteluks.
Nagu komisjon oma aruandes märgib, on kaugseire viimastel aastatel näidanud, kuidas me võime korrektselt toime tulla ühtse põllumajanduspoliitika juhtimise vajadustega.
Traditsioonilised statistilised ja põllumajandusliku prognoosimise süsteemid hakkavad aeguma, võrreldes uue tehnoloogiaga, mis vallutab kõiki meie elu aspekte.
See on aga ka teinud võimalikuks täiustused vaatluste täpsuse, objektiivsuse, kiiruse ja sageduse osas nagu ka saavutanud kokkuhoiu uurimiskuludes ja põllumajanduskulude jälgimisel.
Ühtses põllumajanduspoliitikas on kaugseire seega väga teretulnud.
Raporti projekt, mis läheb homme hääletamisele, üldiselt toetab Euroopa Komisjoni, välja arvatud ühes punktis, mida mina pean tähtsaks, kuna see käsitleb meetme rahastamist.
Põllumajanduskomisjonis toetasin raportööri ettepanekut luua lisaks tagatisfondile kaugseire erakorraline eelarve suurusjärgus 9,2 miljonit eurot, et tagada komisjoni tulevane toetus kaugseire arendamisele kõigis liikmesriikides.
Seepärast tervitan põllumajanduskomisjoni hääletamise tulemust, kelle raport samuti selgitab vajadust kasutada Teadusuuringute Ühiskeskuse võrgukoha arvutiseadmeid Ispras kosmoseandmete koostamiseks, pigem kui Euroopa Komisjoni mõtet uue andmetöötluse infrastruktuuri loomisest.
Seepärast peaksime tõhustama nii infrastruktuure kui finantseelarvet ja meie parlamendis peaksime toetama dokumenti, mille me paneme homme hääletusele.
<D>
Austatud juhataja, Hispaania on pärast Lissaboni lepingu jõustumist esimene eesistujariik.
See on esimene proovikivi.
Meil on leping, kuid me peame seda põhjalikult täiendama ja me vajame midagi veelgi enamat.
Euroopa ühiskondlik lepe ja Euroopa majanduslik juhtimine võiksid olla osaks sellest "enamast", kuid see eeldab rohkem Euroopa Liidu rahalisi vahendeid ja liikmesriikide maksupoliitika ühtlustamist.
Kahjuks on liikmesriikide valitsused alati vastavaid jõupingutusi õõnestanud.
Loodan, et eesistujariigil Hispaanial õnnestub saavutada liikmesriikide varasemast suurem üksmeel.
Eesistujariik Hispaania peaks lahendama Euroopa Liidu kaks peamist vastuolu: vastuolu üleeuroopaliste vajaduste ja Euroopa egoistlike riikide vahel ning vastuolu liidu läänepoolsete territooriumide ja idapoolsete alade arengutaseme vahel koos sellest tulenevate tagajärgedega, mis väljenduvad poliitilises tundlikkuses.
Neis kahes liidu osas on poliitiline tundlikkus erinev.
Sotsiaalsete ja majanduslike lõhede tõttu on teatav vahe selles, kuidas tunnetatakse vajadust Euroopa Liidu suurema osatähtsuse järele.
Loodan, et eesistujariik Hispaania suudab selle ülesande lahendada.
Need on tõepoolest probleemid, mis jällegi eeldavad rohkem ühiseid vahendeid ja suuremat poliitilist ühtsust.
Seetõttu leian, et me ei pea lepingut mitte üksnes lugema - mis on väga õige tegu, sest annab meile võimaluse saavutada suurem ühtsus -, vaid ka tagama ...
(Juhataja katkestas kõneleja.)
<D>
Islandi ühinemisväljavaatesse suhtutakse hästi.
Endiselt on aga päevakorral vaidlusalused küsimused nagu Euroopa Liidus keelustatud vaalapüük ja Islandi soov kaitsta oma kalaturgu.
Minu arvates ei saa me vaalapüügi kohta mingeid mööndusi teha.
Ajaloolistest teguritest hoolimata ei saa me lubada olukorda, kus ELi liikmesust taotlev riik kavatseb neid haruldasi ja kaitsealuseid loomi püüda.
Standardeid, mis võeti vastu ja mis jõustusid Euroopa Ühenduses pärast palju aastaid kestnud tööd, ei saa painutada julma tegelikkuse võimaldamiseks traditsioonide nimel.
Teine vaidlusalune küsimus on makrellipüügi kogused.
Nagu te teate, kehtestas valitsus Reykjavíkis vaatamata üleskutsetele järgida vastutustundliku kalapüügi põhimõtteid, ühepoolselt liikidele lubatud kogupüügimahu, mis oli teaduslikel alustel soovitatud piirkogusest märksa suurem.
Island ei ole näidanud üles vajalikku avatust ja paindlikkust, millega selles küsimuses kompromissile jõuda.
Lisaks on Island andnud teada, et kehtestab 2011. aastaks 146 000 tonnise püügipiirangu.
Niisugune suhtumine täidab mind hirmuga, kui mõelda Islandiga tehtavale tulevasele kalandusalasele koostööle.
Mõistame kõik, et see konflikt ohustab Islandiga peetavaid ühinemisläbirääkimisi.
Mina isiklikult arvan aga, et kummalgi juhul ei tohiks me teha mingeid järeleandmisi ning peaksime panema maksma normid, mille liit kalandussektoris on kehtestanud.
<D>
(PL) Härra president, täna sooviksin ma keskenduda sellele, kuidas Iisraeli armee üritab meie silme all hävitada Palestiina rahvast.
Me ei tohiks selle suhtes ükskõikseks jääda.
Ma kuulan piinlikkusega Iisraeli meediateateid ja sõdureid, kuidas nad kirjeldavad, kuidas neile anti käsk tsiviilelanike kaasa arvatud vanade naiste pihta tulistada.
Ajaleht Haarec avalikustas kirjaliku käsu, mille üks sõjaväejuhataja oma alluvatele andis.
Ta andis oma meestele käsu tulistada inimesi, kes aitavad haavatud palestiinlasi.
Ka sõdurid on nüüdseks selgeks saanud, kuidas olla ükskõikne palestiinlaste elude suhtes.
Seda tõestavad õudustäratavad T-särgid, mida Iisraeli sõdurid kannavad ning millel on kujutatud rasedat araablasest naist ning teksti "üks lask, kaks surnut”.
Me peame lõpetama selles istungisaalis valitseva vaikuse, mis seda probleemi puudutab.
Ükski rahvus ei ole teistest parem või halvem.
Täna vajavad meie abi Palestiina inimesed.
Me peaksime väljakutsele vastu astuma ja selle probleemiga tegelema.
<D>
Härra juhataja, sekkun arutellu kõigepealt selleks, et tänada nõukogu juuni tegevuskava eest, kuid eriti selleks, et tervitada volinik Ferrero-Waldneri väga sirgjoonelist avaldust.
On šokeeriv ja skandaalne, et selle aastatuhande arengueesmärgi täitmine on ebaõnnestunud ja selles ei ole toimunud edasiminekut alates 2000. aastast ja viimase 20 aasta jooksul.
Miljonid naised on surnud ja kümned miljonid lapsed on tarbetult orvuks jäänud.
Me teame, mis surma põhjustab ja me teame, kuidas seda ennetada.
Meil on vahendid ja teadmised, kuid siiski midagi ei toimu.
Miks?
Miks me ebaõnnestume?
Mulle tundub, et me lubame kohusetundlikel vastuolijatel nendes küsimustes edasiminekut takistada.
Me peame kohusetundlikud vastuolijad kõrvale lükkama - need, kes pidevalt taandavad probleemi aborditeemale ja kondoomide jagamisele.
Ma ei suuda mõista, miks peaks keegi kondoomi nägema mingi kurja vahendina!
Ma soovitan tungivalt otsuste tegijatel neid teha ja järgida, kohusetundlikke vastuolijaid ignoreerida ja oma tegevusega edasi minna.
<D>
(EL) Härra juhataja, see, et Euroopa Parlament sai täna oma seisukohaga võitu nõukogu katsetest võtta kasutusele kuueaastaste laste biomeetrilised andmed, tähendab seda, et peale jäi aluspõhimõte, mille kohaselt isikuandmeid võib koguda üksnes siis, kui on võimalik tõestada selle vajalikkust, proportsionaalsust ja loomulikult kasulikkust; ma kardan, et seda põhimõtet on nõukogu ja komisjon viimastel aastatel sageli oma õigusloomealgatustes eiranud.
Kui rääkida laste passidest ja sõrmejälgedest, siis on lapsporno ja lastega kauplemise ärahoidmiseks kindlasti vaja, et lastel oleks oma biomeetriliste tunnustega pass.
Ent ühtlasi on selgelt ebaseaduslik koguda selliseid tunnuseid siis, kui need pole vajalikud.
Mis puutub sõrmejälgedesse, siis meie käes olevatest uurimistulemustest ilmneb, et nendest on kuueaastaste laste puhul vaevalt kasu.
Selles vanuses laste sõrmejäljed muutuvad nii kiiresti, et passid ja nende järgi tuvastamine on kasutud.
Niisiis saavutas Euroopa Parlament täna tasakaalu.
Parlament nõuab, et komisjon viiks läbi põhjaliku uurimuse, mis aitaks teha kindlaks, millal saab sõrmejälgi kasutades tegelikult lapsi kaitsta, ning lubab koguda sõrmejälgi üksnes sellises vanuses, mil me teame kindlalt, et see kaitseb lapsi.
Lõpetuseks - me ütlesime seoses passide biomeetriliste tunnustega igal juhul "jah” omaniku äratundmisele, "jah” omaniku isikusamasuse tuvastamisele, "jah” selle kindlakstegemisele, et pass ei ole võltsitud, kuid "ei” elektrooniliste andmefailide loomisele miljonite süütute kodanike kohta.
<D>
President Arias, Euroopa Parlamendi nimel soovin teid suurepärase ja esilekerkiva kõne eest kõige siiramalt tänada.
Teie sõnad väljendasid seda, et teie ja teie riik esindate demokraatiat ja vabadust; te töötate vägivalla, terrori ja diktatuuri vastu.
Kui ütlete, et Costa Rica on väike riik, siis soovin esile tuua, et rahvaarv või geograafiline paiknemine ei ole kõige olulisemad.
Oluline on riigi ja presidendi vaimsus.
Igaüks, kes on teie kõnet kuulnud, teab et president Arias ja Costa Rica esindavad vabadust ja demokraatiat.
See muudab Costa Rica maailmas suureks riigiks.
(Aplaus)
Te olete rahumees, seepärast anti teile 1987. aastal Nobeli rahupreemia.
Te ei jäänud siiski pärast seda puhkama; 21 aastat on möödunud ning nüüd propageerite te rahu inimeste vahel ja rahu loodusega.
Euroopa Parlament seisab nende põhimõtete ülevalhoidmises teie kõrval.
Soovin koos paljude Brüsselis ja Belgias elavate Costa Rica kodanikega samuti südamlikult tervitada teie riigi valitsuse ministeid, kes teid saadavad ja praegu siin viibivad: välissuhete ministrit, Stagno Ugartet ja väliskaubanduse ministrit, Ruiz Gutiérrezt.
Olge oma riigi üle uhked!
Mitte rahvuslikus mõttes, sest siis võiksid diktatuuri ja vägivalla abil juhitud riigid samuti enda üle uhked olla, kuid olge uhked oma riigi, Costa Rica, üle, sest te kaitsete õigeid väärtusi: demokraatiat, vabadust ja rahu.
Tänan teid veelkord.
Muchas gracias, president Arias!
(Aplaus)
<D>
(SV) Proua juhataja, mul on tõesti väga hea meel, et oleme lõpuks ometi nii kaugele jõudnud.
Alguses ütlesid paljud, et see on võimatu, et seda pole võimalik teha.
See oli võimalik.
Me toetame nüüd neid Kanada kodanikke, kes ei taha enam tunda häbi oma riigi käitumise pärast jääväljadel.
Me oleme sellist küttimist püüdnud kontrollida ja reguleerida juba 30 aastat.
Seda ei ole saavutatud ei Norras ega Kanadas.
Seal kaugel jää peal ei järgita eeskirju.
On aeg loobuda ideest, et sellist tööstuslikus mahus kaubanduslikel eesmärkidel toimuvat tapmist on võimalik mingilgi moel humaansemaks muuta.
Me peame tänase otsuse eest tänama vabaühendusi nende tehtud töö eest ning suurt osa Euroopa kodanikke, kes selle keelu kehtestamist soovisid.
Võitis terve mõistus, võitis inimlikkus, võitis demokraatia ja eeskätt võitsid kõik need hülged, kes nüüd saavad üles kasvada, ilma et neid lihtsalt inimliku edevuse pärast nuiaga pekstaks ja maha notitaks.
Tahaksin tänada kõiki kolleege, tänu kellele see sai võimalikuks.
<D>
(SV) Proua juhataja, toetades hr Lamassoure'i raportit, võib Euroopa Liit astuda ajaloolise sammu.
Selle raportiga võime seljataha jätta aja, mil kohtade arv Euroopa Parlamendis jaotati süsteemi alusel, kus erinevad riigid olid liigitatud erinevatesse kategooriatesse, sõltuvalt erinevate valitsusjuhtide läbirääkimisoskusest, ja kus eeldati, et ELi liikmesriikidel on vastandlikud huvid.
Kui parlament otsustab hr Lamassoure'i raportit toetada, siis jätame selle süsteemi maha ja liigume edasi süsteemi juurde, mille aluseks on proportsionaalsuse põhimõte, kus riigi suurus mõjutab selle esindatust parlamendis.
Süsteemi, mis meil siiani on olnud, on olnud väga raske selgitada, kuid süsteemi, mille me võime saada Lamassoure'i raportiga, on võimalik selgitada.
See põhineb alam- ja ülempiiril ning arvestab inimeste arvu erinevates riikides.
See põhimõte on kasutatav ka tulevikus.
See tähendab, et ei edendata ühe või teise riigi huve, vaid arvestatakse kodanike arvuga.
See on samm edasi Euroopa Liidu demokraatlikus protsessis.
Soovin, et oleks täiesti selge, millised on meie alternatiivid.
Me kas toetame Lamassoure'i raporti ettepanekuid või läheme tagasi Nice'i lepingu juurde koos selle meelevaldsuse ja läbirääkimistega, mida veavad rahvuslikud huvid.
Kui kuulan viimaseid esinejaid ülemistest pinkidest ja nende erutust, siis kuulen ka konfliktidega seoses rahvuslikke huve.
Lamassoure'i raportit tuleks toetada, sest selle aluseks on põhimõte.
<D>
fraktsiooni PPE-DE nimel. - (SV) Härra juhataja, selle aasta juunis allkirjastasid Bosnia ja Hertsegoviina ELiga stabiliseerimis- ja assotsieerimislepingu.
Riik astus seega olulise sammu ELi liikmelisuse poole, kuid töö on veel lõpetamisest kaugel.
ELi pühendumus ei saa ega pea vähenema usus, et kõik nüüd iseenesest korda läheb.
Jääb terve hulk väljakutseid.
Põhiseadusreform on rakendamata.
Ikka veel on lahendamata riikliku vara küsimus Brčko piirkonnas.
On selgesti väga erinevaid seisukohti, nii Bosnias eneses kui ka rahvusvahelises kogukonnas, selle suhtes, millal ja kuidas kõrge esindaja büroo sulgeda tuleks.
Arvan kindlasti, et antud büroo sulgemine ei saa olla omaette eesmärgiks.
Pigem peaks olema eesmärgiks, et nõudmised ja tingimused, mida rahu tagamise nõukogu Bosniale kehtestas, täidetaks, nii et oleks võimalik muuta kõrge esindaja büroo ELi eriesindaja bürooks.
Selles suhtes, nagu ka seoses rea teiste Bosnia ees seisvate väljakutsetega, on väga oluline, et rahvusvaheline kogukond oleks üksmeelne.
Arvata, et Bosnia enese kohalikud erakonnad suudavad näiteks põhiseadusreformi osas kokku leppida on naiivne ja, ütleksin, üdini ohtlik.
Uus põhiseadus peab viima tugeva ja ühtse riigini, et riik suudaks jätkata lähenemist ELile.
Kuid poliitiline dialoog Bosnias ei näita huvi selle saavutamise vastu.
Sama ohtlik on arvata, et rahvusvahelise kogukonna pühendumus võib väheneda nüüd, kui Bosnia on teinud teatud edusamme ning kui pidevalt vähendatakse rahvusvahelist sõjaväelist kohalolekut.
Vastupidi, just nüüd võtab EL endale veelgi rohkem vastutust.
Teatavad meetmed, nagu inimeste jaoks välismaal reisimise ja õppimise kergemaks tegemine koos abiga demokraatia arendamisel ja vajalike reformide rakendamisel, on vaid paariks näiteks valdkondades, kus EL saab ja peaks aktiivsemaks muutuma.
Meie pühendumus ning viis, kuidas me Bosnias olukorraga järgmise paari kuu ja aasta jooksul tegeleme, on otsustav mitte ainult Bosnia tuleviku ja turvalisuse, vaid ka regiooni turvalisuse jaoks tervikuna.
<D>
(ES) Hr president, meie, eurooplased ei saa öelda vaid, et oleme väga mures, kuid loodame, et olukord paraneb, kuna olukorra paranemine hr Kibaki pettuse teel saadud võidu aktsepteerimise hinnaga ei ole meile vastuvõetav lahendus.
Paljudes Aafrika riikides on suvaliselt läbiviidud valimiste tõttu inimesed kaotanud usu demokraatiasse ja lootuse seda saavutada.
Järjekordne etapp, seekord Kenyas, kaotaks igasugused lootused demokraatiale Aafrikas.
Olukord võib laheneda vaid tugeva välise surve abil.
Tugeva välise surveta ei saavuta kõnealused kaks liidrit mingisugust kokkulepet ning me peame ütlema hr Kibakile selgelt välja, et praegune valitsus on ebaseaduslik ning kooskõlas selle avaldusega ka käituma.
Vastasel korral oleks meie valimisvaatlusmissioon mõttetu.
Me rääkisime Aafrika inimeste kohustustest, kuid peame meeles pidama ka oma kohustusi.
Liiga kaua oleme pigistanud silmad kinni Kenyas toimuva ees.
Liiga kaua oleme me ülistanud seda riiki kui demokraatia eeskuju, unustades samal ajal sotsiaalse ebavõrdsuse ning korruptsiooni, mis on laialt levinud kogu riigis: alates iseseisvumisest on see riik saanud 16 miljardit dollarit arenguabi ning tal on olnud neli presidenti.
Kenya maksab kallist hinda kaitse ja toetuse eest, mis me tema vaestele valitsustele andnud oleme neid hukka mõistmata.
Me ei saa enam silmi kinni pigistada.
<D>
(HU) Perekond on Euroopa Rahvapartei (Kristlike Demokraatide) ja Euroopa Demokraatide fraktsiooni jaoks põhiväärtus.
Muidugi oleme kõik teadlikud praegusest demograafilisest kriisist.
Kuigi praegu mainitakse seda vähem, on selle tagajärjed majanduskriisiga võrreldes vähemalt sama tõsised.
Seetõttu väärivad emadega seotud tööohutuseeskirjad erilist tähelepanu.
Kuid kavandatav direktiiv jagab Euroopa avaliku arvamuse, nagu ka Euroopa Parlamendi seisukohad kaheks.
Ei ole hea mõte laiendada isadele neid tööohutuseeskirju, mis kehtivad ainult rasedate ja imetavate emade suhtes, sest meeste tööohutusalane töökorraldus ei eelda nende isakssaamisega seoses mingeid muudatusi.
Kui me lepime kokku laiendada õigusakti õiguslikku alust selliselt, et see hõlmab ka Euroopa Ühenduse asutamislepingu artiklit 137, ja kaasame õigusakti kohaldamisalasse ka lapsehoolduspuhkuse, siis kohalduks lapsehoolduspuhkuse, sealhulgas isapuhkuse suhtes kaks õigusakti.
Kui me palusime tööturu osapooltel jõuda kokkuleppele lapsehoolduspuhkust käsitleva direktiivi 96/94/EÜ suhtes, mida mainis ka volinik Špidla, siis miks me üritame mõjutada seda, milline on selle kokkuleppe sisu?
Mõnes riigis on erinevused õigusaktide ja praktika vahel nii suured, et direktiivi muutmine nõuab tõepoolest suurt hoolikust.
Ei oleks hea, kui Euroopa Parlament käituks neis aruteludes nagu elevant portselanipoes.
Kaitsmisele suunatud õigusakt, mis on halvasti koostatud, võib teha karuteene noorte naiste tööhõive seisukohalt, sest nende töölevõtmisega kaasnevad kulud on meeskolleegidega võrreldes suuremad.
<D>
Härra juhataja, tegemist on kõige rängema kriisiga pärast 1929. aastat ja olukord muutub üha hullemaks - tööpuudus kasvab juhitamatult.
Ma ütlesin Euroopa Komisjoni presidendile paar kuud tagasi: "Palun ärge ülehinnake Euroopa Ülemkogu poolt 2008. aasta detsembris otsustatut.
Palun ärge maalige Euroopast liiga roosilist pilti.”
Kuid täpselt seda te just teetegi.
Te ei ole teinud otsust 3,3% eelarvestiimuli kohta!
Kui te räägite automaatsetest stabilisaatoritest, siis neid on prognoosis juba arvesse võetud.
Jaanuaris ütles komisjon, et prognoos on -2%, nüüd ütleb Euroopa Keskpank meile, et see on -3%.
Kui te räägite 1,5%lisest finantsstiimulist, siis tegelikult ei ole see 1,5%, sest Bruegeli Instituudi andmetel on see 0,9%, mis on ka dokumenteeritud.
Niisiis on olukord selline: me ei tegele tööhõivega, tööpuudus kasvab juhitamatult ja teie finantsstiimul pole Euroopas mitte 3,3%, vaid 0,9%.
Kui teie soovitate meil nüüd oodata paremaid aegu ja nõustute JeanClaude Junckeriga, kes ütles eile, et me oleme teinud piisavalt, siis mina ütlen: te ei ole teinud piisavalt - inimesed ootavad Euroopalt rohkemat kui see, mida teie täna lubate.
Ma tahaksin teile öelda järgmist: mõne nädala pärast kohtute Ameerika Ühendriikide uue presidendi Obamaga.
Tema pakub välja investeeringute paketi, mis moodustab 1,8% sisemajanduse kogutoodangust.
Meie pakett on rohkem kui poole võrra väiksem.
Kuidas te võite ette kujutada, et Euroopa paneb end olukorda, kus me teeme oma Ameerika sõpradest vähem ja nõuame neilt rohkem?
Kuidas te kujutate ette, et Euroopa Liidust peetakse nii lugu?
Ma tahan öelda, et meil tuleb teha rohkem ja me peame töötama välja laiaulatusliku kava, mis hõlmab 19. märtsil ehk üheksa päeva pärast kogunevat Euroopa Ülemkogu, 2. aprillil toimuvat Londoni tippkohtumist, maikuus Prahas toimuvat tööhõivealast tippkohtumist ja juunis toimuvat tippkohtumist.
Ma kutsun teid, komisjoni president, üles tegema majanduse taastamiseks uusi ulatuslikke jõupingutusi.
Kui me seda ei tee, siis jääme kaotajateks.
Järgmisel aastal ei pruugi olukord paraneda, tegemist on sügava, üleilmse kriisiga, mida me peame tõsiselt võtma.
Lõpetuseks peatuksin solidaarsusel.
On saabunud aeg, mil me ei tohi leppida uute eraldusjoontega kauaaegsete Euroopa Liidu liikmesriikide ja nende liikmesriikide vahel, kes ühinesid liiduga usus, et see tähendaks tavainimestele paremat elu.
Vältigem uute majanduslike eraldusjoonte tekitamist "uute” ja "vanade” vahel.
Näidakem, et me oleme ka tegelikkuses solidaarsed.
Komisjoni president, seepärast palun ma teil meie uute sõprade aitamiseks kaaluda uusi rahalisi võimalusi - esiteks eurovõlakirju ja teiseks Euroopa Investeerimispanka.
Palun võtke seda tõsiselt; ärgem tehkem liiga vähe liiga hilja, nagu juhtus Jaapanis, vaid näidakem, et Euroopa hoolib inimestest ja on solidaarne liidu kõige nõrgemate riikidega.
<D>
(PL) Proua juhataja, volinik, Poola merelaevatehaste praegune olukord nõuab, et valitsus, kogu laevaehitussektor ja Euroopa Komisjon võtaks viivitamatult meetmed.
Laevatehaste erastamise asemel tuleks need riigistada, et hakata rakendama põhjalikku ümberkujunduskava.
Kas on mõtet anda üldse mingit abi, kui ainsaks lahenduseks pakutakse erastamist ja laevatehaste omandamist Euroopa Liidu väliste ettevõtjate poolt?
See ei oleks mitte üksnes vastuolus ELi konkurentsiõigusega, vaid selle tõttu jääks Poola majandus ilma ka strateegilisest valdkonnast, sest laevaehituses ja sellega seotud sektorites töötab praegu üle 100 000 inimese.
Üleilmse majanduskriisi taustal toob hiljuti pankadele pakutud abi de facto kaasa nende erastamise ja riigi kontrolli alla viimise.
Riigiabi antakse selleks, et muuta ettevõte ümberkujundamise kaudu kasumlikuks.
Niisugune tegevus võib näiteks Poola laevaehitustööstuse päästa.
Alates 2005. aastast on Euroopa Komisjon uurinud, millele kulutati Poola merelaevatehastele antud riigiabi.
Oleks hea, kui komisjon kohaldaks kõikides Euroopa Liidu liikmesriikide laevatehastes võetavatele sarnastele meetmetele ühesuguseid kriteeriume.
Selle asemel et sulgeda laevatehased, mõtlemata korralikult selle tagajärgede üle, peaks Poola nõudma selgitusi nendelt, kes vastutavad ettevõtete halva juhtimise eest, alustades juhatusest ja lõpetades keskvalitsusega.
Kindlaks tuleb teha inimesed, kes vastutavad laevatehaste kohta tehtud valede otsuste eest, mitte karistada Poola maksumaksjaid, kelle tasutud rahast on riigiabi antud.
Ma pöördun teie poole, proua volinik, ning palun teil toimida arukalt.
Me vajame aega, et võtta sobivaid ja tulemuslikke meetmeid.
Olen kindel, et seda aega ei kulutata niisama.
(Aplaus)
<D>
Austatud juhataja, kas tohiksin öelda eesistujale, et see on temast väga kena, et ta palli väljakule veerema pani, kuid kas tohiksin soovitada, et ta võtaks selle tagasi ja paneks kasti?
Sest minu arvates pole meil seda direktiivi eriti vaja.
Arvan, et eelmisel nõukogul oli täiesti õigus öeldes, et nad ei taha seda.
Kordan Jan Mulderi sõnu, et meil on juba nitraatide direktiiv ja pinnavee direktiiv.
Kõik need asjad hakkavad mulla suhtes toimima ning kindlustavad, et puhastame oma mullad üle kogu Euroopa.
Nõustun Graefe zu Baringdorfiga, et maaharijad on loomulikult mulla eest hoolitsejad ning muld on nii tähtis kõigele, mida me kasvatame, kuid kas me tegelikult vajame mulladirektiivi?
Selle mulladirektiivi probleem on asjaolus, et see on olnud liialt kõikehõlmav.
Üritame tegeleda tööstusliku maaga ja tööstusliku reostusega; räägime linnade arendamisest ning seejärel põllumajanduslikust maast ja põllumajanduslikest muldadest.
On lihtsalt mõttetus praegu selliseid õigusakte kehtestada.
Arvan, et üks meie probleemidest Euroopa Liidus on, et - ja arvan, et teeme seda kõige paremate kavatsustega - kui me peame midagi tegema, siis hakkame otsekohe seadusi koostama.
Mina seda ei poolda.
Arvan, et peame hetkeks peatuma ja mõtisklema.
Arvan, et nõukogul oli õigus.
Ma teen ettepaneku, et praegu pole aeg seda tagasi tuua.
Soovitaksin jätta selle uuele komisjonile ja uuele nõukogule järgmisel parlamendi tööperioodil.
Nemad võivad uuesti vaadata, mis on toimumas.
Julgustaksin liikmesriike, kellel puudub kontroll tööstusliku maakasutuse ja tööstusest pärineva reostuse üle, panna see paika riiklikul tasandil.
Ärgem sekkugem Euroopa tasandilt, sest ma ei usu, et seda on vaja.
Arvan, et me tahame vältida sellisel tasemel bürokraatiat, mis sellega kaasneks.
Inimestel on absoluutselt kõrini lisabürokraatiast.
Seepärast ütleksin eesistujale: ärge pange palli veerema; võtke see tagasi.
<D>
(PT) Austatud juhataja, volinik, daamid ja härrad, esiteks tahaksin ma õnnitleda komisjoni sidusrühmadega tehtud koostöö puhul Euroopa töönõukogu direktiivi läbivaatamisel.
Ma arvan siiski, et lõhe Euroopa retoorika ja inimeste igapäevaelu praktilise tegelikkuse vahel on peamine tegur, mis õõnestab juhtkonna ja töötajate vahelist usaldust.
Konkurentsivõime ja solidaarsuse kasvu huvides Euroopa Liidus on muutunud eluliselt oluliseks tööstuse kahe poole vahelise usalduse suurendamine.
Usaldusaste tõuseb, kui sotsiaalne dialoog käivitub ja mida rohkem hoogu sotsiaalne dialoog saab, seda läbipaistvam on otsuste langetamine kohandamis- või ümberkorraldamisprotsessi osas.
Teabevoogude parandamisega tööandjate ja töötajate vahel soodustame rahvusvaheliste ilmingute mõju parema mõistmise saavutamist, samuti aitame mõlemal poolel kokku leppida ümberkorraldamisprotsessile lahenduste otsimiseks.
Seepärast peame läbi vaatama ja kaasajastama töötajate konsulteerimise ja osalemisega seotud õiguslikud mehhanismid, et välja töötada õiguslik raamistik, mis soodustab selguse saavutamist sotsiaalses dialoogis.
Eelnevat arvesse võttes kutsun Euroopa Ametiühingute Konföderatsiooni üles uuesti kaaluma oma seisukohta ja istuma läbirääkimislaua taha koos tööandjate esindajatega, et tutvuda direktiivi eelnõuga.
Kui see ei osutu võimalikuks, on mul kahju, kuid ma pean samuti ütlema, et komisjon peab tunnistama oma vastutust ja oleks väga soovitav, et selle direktiivi läbivaatamine viidaks lõpule käesoleva parlamendi koosseisu ja käesoleva komisjoni ametiaja jooksul.
<D>
kirjalikult. - (DE) On väga tähtis jätkata Euroopa söetööstuse toetamist, et võimaldada konkurentsivõimetute kaevanduste järkjärgulist sulgemist.
Komisjoni ettepanekuga ei minda siiski piisavalt kaugele.
Kaevandamine on kontsentreerunud vaid mõnda piirkonda, mis peavad oma majanduse järgmise paari aasta jooksul täiesti ümber korraldama.
Oleme varem liigagi tihti näinud, et konkurentsivõimetuteks muutunud kaevanduspiirkonnad on lühikese aja jooksul kogenud tõsist sotsiaalset ja majanduslikku allakäiku.
Varem olid paljud neist Euroopa majandustegevuse nii-öelda mustad pärlid.
Kui anname neile olukorraga kohanemiseks aega, võivad nad jätkata tegutsemist juhtivate majandusjõududena.
Kui aga jätame nad hätta, põhjustame sellega töötuse ja pankrottide tõttu märkimisväärseid kulusid.
Roheliste fraktsiooni esitatud väide, et see protsess on keskkonnale kahjulik, on täielik väljamõeldis.
Kodumaine süsi on imporditud söest palju keskkonnasõbralikum.
Sellepärast hääletasin kõnealuse väga selgelt sõnastatud raporti poolt.
<D>
(HU) Tänan teid, härra juhataja.
Volinik, daamid ja härrad, tahaksin kasutada võimalust ja tänada proua Jegglet suurepärase raporti ja kogu selle kallal tehtud suure töö eest.
Pole mingit kahtlust, et EL peab kohaselt reageerima kasvavale globaalsele nõudlusele, mis toob kaasa piimakvootide märkimisväärse suurendamise.
Pakutud 2% ulatuses kvoodi suurendamine, mis peaks kõigis liikmesriikides aset leidma 2008. aasta aprilli algul, aitab sel sektoril võib-olla ELis kasutada globaalse nõudluse pakutud võimalust.
Siiski peame lahendama piimakvootide küsimuse, tekitamata selle käigus uusi probleeme.
Tahaksin rõhutada, et lisaks turu tegeliku nõudluse täitmisele ja pakutavate toodete valiku suurendamisele, peame aitama kaasa ka tootjate keerulise olukorra parandamisele.
Seepärast peame tagama, et pöörataks piisavalt tähelepanu kvootide suurendamise sotsiaalsele ja keskkondlikule mõjule, ning mõjule, mida see avaldab tootmisele, eriti seoses tootjate toetamisega vähem soodsates piirkondades.
Kohase hinna tagamine nii tootjatele kui tarbijatele on siseturumehhanismide jaoks hädavajalik.
Pidades silmas asjaolu, et kvoodisüsteem kaotatakse pärast 2015. aastat, peame hakkama juba praegu mõtlema, kuidas aidata tootjatel muuta oma ettevõtted tõhusaks ja kasumit andvaks.
Tänan teid tähelepanu eest.
<D>
fraktsiooni Verts/ALE nimel. - (DE) Proua juhataja, ka mina tahaksin tänada raportööri ja variraportööri ja eelkõige härra Titleyt ja komisjoni selle kaaluka raporti eest.
Teisalt on mu tänusõnad eesistujariigile Tšehhile mõneti ambivalentsed.
Pean ütlema, et kolmepoolsetel kõnelustel avaldas meile suurt survet nõukogu ja see, et nõukogu vähe ambitsioonikust üles näitas.
Tegelikult üsna vastupidi, nõukogu hoiatas meid ette liiga suurte nõudmiste püstitamise eest, et tootjaid neil rasketel majanduskriisi aegadel mitte ohtu seada.
Ma näen seda täiesti teistmoodi ja arvan, et ka enamus siinsel täiskogul arvab nii - eelkõige neil majanduskriisi aegadel -, et me vajame selgeid standardeid, et Euroopa tööstust motiveerida ja, arvestades stiimuleid, püstitada kõrged standardid ja töötada mudelid välja tuleviku, mitte praeguse olukorra jaoks.
Energiatõhusus ja CO2 heitmed mängivad selles selgelt väga olulist rolli.
Selgelt on oluline ka ohutuse küsimus, samal ajal kui müra vähendamise küsimust, mida käesoleval arutelul lühidalt käsitleti, ei tohi samuti tähelepanuta jätta, kuna üha rohkem inimesi jääb müra tõttu haigeks ning sellega kaasnevad ühiskonnale suured kulud.
Sellel põhjusel on samuti oluline, et kõnealune määrus oleks asjaomaste standarditega kooskõlas.
Üldiselt oleme saavutanud hea kompromissi.
Esimesel lugemisel me kokkulepet ei allkirjastanud, sest suhtusime kriitiliselt menetlusse ja ka eesistujariigi Tšehhi avaldatavasse survesse, kuid me võime selle kompromissettepanekuga leppida ja meie kui fraktsioon hääletame selle poolt.
<D>
Härra juhataja, tervitan antud raportit, kuid ühe või kahe väikese reservatsiooniga.
Oleme minu kolleegilt, proua Gillilt kuulnud, kui olulised on väikeettevõtted majandusele ja kuidas nemad võtavad praeguste hetke probleemidest tekkinud peamise löögi enda peale.
Probleem peitub selles, et Euroopa Liit mõtleb peamiselt suurettevõtete peale, on siis tegemist seadusandluse, turgudele ligipääsu või rahastamisega.
Räägime sageli paremast regulatsioonist, kuid mida me tegelikult vajame, on proportsionaalsus.
Peame kindlustama, et meie seadusandlus on proportsioonis nende probleemidega, millega me tegeleme, ja eriti rahvusvahelise taimekaitsekonventsiooniga, millest täna rääkisime.
Muret tuntakse eelkõige suurettevõtete ja mitte väikeettevõtete pärast ning me peaks selle üle arutlema.
Tervitan selliseid algatusi nagu JASMINE, mis minu arvates viivad meid õiges suunas, kuid peame mõtlema ka rahastamise, turule juurdepääsu ja seadusandluse seisukohtadest ning ka väikeettevõtete spetsiifiliste vajaduste peale.
Soovin esitada ühe spetsiifilise palve: meil on ühtne turg, kuid meil pole ühte ühenduse patenti.
Oleme sellega nüüdseks aastaid tegelenud ja on tõepoolest häbiväärne, et me ei suuda seda probleemi lahendada.
Sellest võib-olla Euroopa Liidu ettevõtetele kõige rohkem abi.
Asugem asja juurde.
<D>
fraktsiooni PSE nimel. - Proua president, Lõuna-Kaukaasia on äärmiselt tähtis piirkond mitte ainult Euroopa Liidu, vaid enamiku globaalsete osalejate jaoks.
Ma arvan, et Euroopa Liit peaks määratlema oma huvid selles piirkonnas.
Peamiselt seisnevad need huvid soovis näha Lõuna-Kaukaasiat rahuliku ja stabiilse alana, kus on piisavalt suur vaba ja integreeritud turg, kus on avatud ala strateegilise kaubavahetuse turvalise transiidi jaoks, ja mille institutsioonid ning õigustik oleksid Euroopa Liiduga koostalitlusvõimelised.
Meie huvide edendamiseks peaks Euroopa Liit välja arendama asjakohaselt liigendatud ja konkreetsed kahepoolsed suhted selle piirkonna liikmesriikidega.
Kahepoolsete suhete sisu peaks välja kasvama meie piirkondlikust strateegilisest lähenemisest ja mitte vastupidi.
Me ei saa pakkuda Lõuna-Kaukaasia riikidele võimalust Euroopa Liiduga liituda, seetõttu peame pakkuma neile Euroopa Liidu mudelit ja aitama neil seda sisuliselt tugevdada.
Euroopa Liit ei tohiks kõhelda kõiki oma vahendeid kasutamast, et saavutada oma piirkondlikud eesmärgid Lõuna-Kaukaasias.
Samal ajal peame tunnistama, et ka teistel rahvusvahelistel osalejatel on piirkonna vastu huvi ja me mõistame, et Euroopa Liit ei saa oma prioriteetidega edasi liikuda ilma teiste globaalsete osalejateta koostööd tegemata.
Mõned piirkonna lahendamata konfliktid on tegelikult osa suuremast ühisest probleemist, mis on seotud Venemaa nõukogude korra järgse staatusega.
Seetõttu peaks Euroopa Liit julgelt selle probleemiga tegelema ja püüdma läbirääkimistega jõuda lahendusele, mis puudutab vastutuse jagamist Venemaa, Euroopa Liidu ja teiste globaalsete osalejate vahel jätkusuutliku piirkondliku ja ülemaailmse stabiilsuse ja julgeoleku tagamisel.
Teisest küljest peame tunnistama, et territoriaalse terviklikkuse ja enesemääramise põhimõtted on Lõuna-Kaukaasias vastuolulised.
Minu arvamuse kohaselt tuleks see põhimõtete vastuolu ületada, ühendades Euroopa Liidu kogukondlikku mudelit järgiv piirkondlik integratsioon sisemise enesemääramise, õiguste üleandmise ja autonoomia asjakohase rakendamisega.
See eeldab heauskseid läbirääkimisi, poliitilist tahet, praktilist meelt ja austust rahvusvahelise õiguse reeglite vastu.
Euroopa Liidu jaoks on õige aeg Lõuna-Kaukaasias lubadustelt tegudele üle minna.
Ma loodan kindlalt, et see juhtub.
<D>
kirjalikult. - (IT) Minu kohustus kaitsta vägivalla all kannatavaid nõrgemaid ja naisi sunnib mind hääletama õigusaktide poolt, millega tagatakse vägivallaohvrite kaitse.
Sarnaselt lastega on naised teatud kontekstis meie ühiskonna eriti haprad liikmed.
Seetõttu on minu arvates oluline tagada suurem kaitse naistele, kes väidavad, et on kannatanud vägivalda.
Seega olen tasuta õigusabi andmise poolt vägivallaohvriks langenud naistele.
Ma tean, et on olemas oht ebavõrdsuseks, kui vägivallas alusetult süüdistatud mehed peavad tasuma kohtukulud, samal ajal kui nende süüdistajatele antakse õigusabi.
Olen selle üle hoolega järele mõelnud.
Arvan siiski, et vägivalla, kaasa arvatud perevägivalla juhtumite arv peaks kaasa tooma selle, et oleme nende poolt, kes kannatavad kõige tõsisemat kahju toetuse puudumise pärast: vägivalla all kannatavad naised on statistiliselt palju suuremas ülekaalus kui üksikud kurjategijad, kes kasutavad ära süsteemi süütutest meestest jagu saamiseks.
Peksasaanud naistel on raske kaebust esitada; tasuta õigusabi julgustaks ohvreid ja aitaks vähendada karistuseta jäänud juhtumite arvu.
jaid.
Samuti on fakt see, et me peame lõpetama võltsheategija mentaliteedi, mis suhtub leebelt usulisel või kultuurilisel ajendil toime pandud kuritegudesse.
<D>
Proua juhataja, soovin tänada proua Attwoolli tema töö eest ja tervitada raportit, mis on algatanud nii vajalikku arutelu alternatiivsete juhtimismeetmete osas.
Olen täiesti nõus selle raportiga, mis ütleb, et kehtiv ELi kalanduse juhtimissüsteem, eriti mis puudutab püügikoguseid ja kvoote, ei paku lahendusi meie probleemidele ning on vaja alustada laiapõhjalisi arutelusid.
Oma rohelises raamatus ühise kalanduspoliitika reformi kohta väidab komisjon, et "alternatiivsetel juhtimismehhanismidel võib olla ühenduse kalavarude majandamisel oluline täiendav roll.”
Siiski, julgen välja pakkuda, et selline alternatiivne juhtimisvahend peaks ja peab olema kohustuslik tulevikus, kuna meil on vaja võtta arvesse mitmeid faktoreid, kaasa arvatud kliimamuutused ja tänapäevased mere- ja kalandusuuringud, mis põhinevad kindlatel teaduslikel andmetel.
Nagu ma juba märkisin oma nüüdseks üleliigseks osutunud kalanduskomisjoni arvamuses kliimamuutuste ajutise komisjoni raporti kohta, ei kahtle ma, et kliimamuutused mõjutavad ELi kalandust puudutavaid määrusi, sest ajaloolisel püügiskeemil põhinev kvootide jagamine tuleks kalavarude ümberpaiknemise tõttu läbi vaadata.
Enamgi veel: kalanduse juhtimine peaks tulevikus põhinema paindlikumal lähenemisel, sest ajalooline taust ja andmed muutuvad vähem väärtuslikeks.
Kliimamuutuse ning muude faktoritega seoses muutuvad ka meie kalavarud, meie juhtimine peaks muutuma paindlikumaks ning põhinema kindlal ja mitmekülgsel teaduslikul toel, vaja on kohaneda uute tingimustega ning kindlustada ka ressursside jätkusuutlikkus.
<D>
komisjoni liige. - Härra juhataja, tänane arutelu on väga tähtis, kuna oleme jõudmas kliimamuutuse ja energia paketi läbirääkimiste lõppetappi.
Soovin tänada suurepärase töö eest parlamenti ning eriti Claude Turmes'i, Angelika Nieblerit, variraportööre ja arvamuste koostajaid.
Kõikide asjaosaliste tõsidus ja konstruktiivne lähenemine oli tõeliselt muljetavaldav ning tänu sellele oleme kokkuleppele väga lähedal.
Viimased direktiivi puudutavad kolmepoolsed läbirääkimised lõppesid täna öösel kell 1.30.
Saavutasime palju ning jäid veel ainult mõned lahendamata küsimused.
See tähendab, et oleme lähedal taastuvate energiaallikate alaste raamõigusaktide vastuvõtmisele, mis on tõeliseks eeliseks energiavarustuse kindlustamise, Euroopa konkurentsivõime ja jätkusuutlikkuse jaoks.
On hea väljavaade, et järgmistel päevadel suudame kinnitada oma kokkulepet seada taastuvenergia osakaal ühenduses aastaks 2020 kahekümnele protsendile.
Saame kinnitada, kuidas see eesmärk jaotub liikmesriikide jaoks õiguslikult siduvateks eesmärkideks, mis investeeringute suhtes kindlust pakuvad.
Suudame leppida kokku paindlikkuse ja koostöömehhanismid, millega liikmesriigid saavad saavutada oma eesmärgid, säästlikult koostööd tehes.
Saame leppida kokku transpordi puhul 10% taastuvenergia kasutamise eesmärgi ning soodustused teise põlvkonna biokütuste ja elektriautodes kasutatavate taastuvenergia allikate jaoks.
Saame selle eesmärgi saavutamiseks kokku leppida maailmas juhtival kohal olevad säästvuse kriteeriumid biokütuste jaoks.
Saame leppida kokku terve sarja meetmete asjus, millega vähendada administratiivseid takistusi taastuvenergia levikul ning tagada selle juurdepääs elektrile ja energiavõrkudele.
Kahe või kolme aasta eest ei olnud selline eesmärk veel mõeldavgi.
Euroopa energiapoliitika eesmärkide saavutamise nimel on tehtud suuri edusamme.
Mainisin koostöömehhanisme.
Paistab, et kõige tähtsam läbirääkimistel seni lahendamata küsimus puudutab seda, kas need mehhanismid tuleks aastal 2014 mingil viisil üle vaadata.
Komisjon mõistab täielikult parlamendi muresid sellise ülevaatuse kohta, kui võtta arvesse, et üks direktiivi põhieesmärke on luua selge ja kindel õiguslik raamisik investeeringute tegemiseks.
Samas oleme teadlikud, et direktiivis olevas paindlikkuse mehhanismis on mõned äraproovimata elemendid.
Kindlasti ei saa öelda, et need on koostatud läbinisti täiuslikult.
Sellel põhjusel ei ole me nende mehhanismide toimimise ülevaatamise vastu, kuid me ei taha eesmärki kahtluse alla seada.
Kuid kui lepitakse kokku, et selline ülevaatamine on vajalik, siis rõhutan, et see ei tohi mingil viisil seada kahtluse alla direktiivi eesmärke ega selle ambitsioonikust.
Olen kindel, et institutsioonid suudavad leida sobiva lahenduse sellele viimasele probleemile.
Tervet protsessi vaadates olen uhke - ja arvan, et ka teie peaksite seda olema -, et nõukogu ja eesistujariik koos töötavad ning nii palju saavutanud on.
Direktiiv annab tervele liidule võimaluse nende standardite saavutamiseks, mida seni vaid vähesed liikmesriigid on teha suutnud.
Edusammud on väga head.
Astutud on tähtis samm Euroopa Liidu eesrindliku rolli säilitamisel kliimamuutusega võitlemises ning sellega oleme järgmisel aastal Kopenhaagenis eeskujuks.
Direktiiv on ka tähtsaks sammuks äsja vastu võetud energiaturvalisuse paketi kontekstis, tugevdades meie jõupingutusi energiavarude turvalisuse tagamisel.
Taastuvenergia direktiivi väljatöötamine on olnud stimuleeriv institutsioonidevaheline koostööprotsess, milles parlament täisväärtuslikku rolli mängis.
Oleme jõudmas lõpule ning seni saavutatud üksmeel näitab, et tulemused saavad olema suurepärased.
Ootan protsessi edukat lõpuleviimist lähipäevadel.
<D>
kirjalikult. - Venemaa blokeeris gaasitarned Euroopa tarbijatele äärmiselt sobimatul ajal ning on hädavajalik, et gaasitarned ilma täiendavate sekeldusteta taastatakse.
Kuid pärast selle kriisi lahendamist peame uurima põhjalikult oma sõltuvust Venemaalt pärit gaasist ning arvesse tuleks võtta kahte aspekti.
Esiteks, Venemaa peab tagama suutlikkuse oma kohustusi ELi ees täita.
Vananenud tehnoloogia ja infrastruktuuri rike võib seada ohtu stabiilse gaasivoo ELi.
Samuti tuleks märkida, et hoolimata Nord Streami torujuhtmega seotud ambitsioonikatest plaanidest, ei ole mingit kindlust, et Venemaa maagaasimaardlate toodangust nende kohustuste täitmiseks piisab.
Teiseks on Kreml varemgi kasutanud majanduslikke vahendeid poliitiliste vahenditena.
Euroopa Liidust ei tohiks kunagi saada sellise poliitilise käitumise ohver.
Ma julgustan ELi oma energiapaketti mitmekesistama, et vältida oma sõltuvust ühest ainsast maagaasi tarnijast.
<D>
Härra juhataja, mul on hea meel näha siin täna õhtul volinik Kunevat.
Tulen sõna otseses tähenduses otse lennukilt ja ei arvanud, et pean rääkima, kuid mul on selle võimaluse üle hea meel.
Olen tõenäoliselt üks vähestest inimestest parlamendis, kes viibis tegelikult Ottawa konventsiooni allkirjastamise juures 10 aastat tagasi.
Olen tegelenud jalaväemiinide vastase kampaaniaga väga põhjalikult paljude aastate jooksul.
Tervitan väga seda arutelu.
Arvan, et on väga oluline pidada meeles tegelikku probleemi.
Kui olime kõik 10 aastat tagasi Ottawas, lootsime, et see on probleem, mille järgmise 10 aasta jooksul lõplikult välja juurime.
Aga siin me nüüd 10 aasta möödudes oleme ja ütleme ikka enam või vähem samasid asju mida 10 aastat tagasi, millest on minu arvates väga kahju.
Meil on vaja vaadata asja perspektiivis.
Meil õnnestus jalaväemiinid keelustada, sest vastutavad relvajõud said aru, et neil on võimalik see relvaliik oma relvastusest välja jätta ja nad toetasid seda täielikult.
Peame väga hoolikalt jälgima, et meie relvajõud oleksid nende arutelude käigus meie poolel, nii et keelu laiendamisest kõikidesse nendesse teistesse valdkondadesse ei ole mõnikord abi - kui räägime näiteks tankitõrjemiinidest.
Need on relvad, mida meie vastutavatel relvajõududel meie demokraatiates endiselt vaja läheb.
Peaksime alati osutama tegelikele süüdlastele.
Tegelikud süüdlased on need, keda mõned inimesed kutsuvad viisakalt "relvastatud valitsusvälisteks osalejateks”.
Tegelikult on nad mässajad ja terroristid ja inimesed, kes neid relvi kogu maailmas kõige enam kasutavad.
Kui vaatame praegu seda probleemi Afganistanis - käesoleval ajal ikka veel paigaldatavaid jalaväemiine paigaldab Afganistanis Taliban.
Need on inimesed, kes kirjeldatud probleeme praegu tekitavad.
Nii et meil tuleb suunata oma tähelepanu õigesse suunda.
Tervitan väga seda arutelu.
Mulle meeldiks mõelda, et suuname selle probleemi lahendamiseks õiged vahendid ja sellel on minu täielik toetus.
<D>
(SK) 50 aastat on möödunud esimese europiirkonna loomise ajast Saksa-Hollandi piiri ääres.
Sellest ajast on paljud teised piirkonnad algatanud vastastikuse koostöö.
Nad aitavad üksteisel lahendada sarnaseid probleeme, mis piirialadel sageli tekivad.
Nad loovad uusi töötingimusi ja jagavad oma kultuuri.
Määrus, millega moodustatakse Euroopa territoriaalse koostöö rühmitus ja mis kinnitati juulis 2006, tundub olevat väga hea vahend regionaalseks koostööks ja sammuks õiges suunas.
See annab regioonidele paindlikkuse koostöös ja sel on positiivne mõju liikmesriikide rahvastikule, majandusele, ja ärikeskkonnale.
Seda rohkem on kahju, et riigid ei ole seda kasulikku määrust oma õigusaktidesse üle võtnud, kuigi see oleks pidanud juhtuma 1. augustiks 2007.
Paljud regioonid on väga huvitatud Euroopa territoriaalse koostöö rühmitusest, kuna see annab neile võimaluse teha koostööd teiste regioonidega ja samal ajal tagab neile olulise autonoomia oma suhetes valitsuste ja keskvalitsustega.
Sellel on positiivne mõju individuaalsete regioonide elanike eludele: regionaalse koostöö üheks eesmärgiks on lihtsustada tõhusamat inimressursside arengut ja saavutada nii tasakaal pakkumise nõudluse arengus piirkondlikel tööturgudel.
Ei tohi ka unustada, et Euroopa territoriaalse koostöö rühmitus on kasulik ka ärimaailmale, toetades majanduse arengut eesmärgiga parandada selle tootlikkust ja struktuuri, luues uusi töövõimalusi ja stabiliseerides neid, mis on ohus.
Individuaalsed territoriaalse koostöö rühmitused saavad aktiivselt edendada tõusu majanduses ja sotsiaalses kaasatuses.
Määrus lihtsustab ja toetab regionaalset koostööd ELi liikmesriikides ja edendab nii majandust ja sotsiaalset kaasatusest.
See on hea ja sel põhjusel kutsun ma nõukogu ja komisjoni astuma samme selleks, et tagada määruse rakendamine liikmesriikides.
<D>
kirjalikult. - (PT) Kõnealuses raportis on peaaegu 200 artiklit ning see sisaldab aspekte, millega nõustume ja neid, millega ei nõustu.
Meie hääletust tuleb mõista käesolevat avaldust arvesse võttes.
Samas soovime juhtida tähelepanu sellele, et raportil ei õnnestu sageli tuvastada käsitletava olukorra põhjusi.
Raport hiilib mööda oma vastutusest ning ei kritiseeri ELi neoliberaalset poliitikat, mis on miljonite inimeste, eelkõige laste vaesuse põhjuseks.
Kõnealune poliitika põhjustab ulatuslikku ja vastuvõetamatut sotsiaalset ebavõrdsust, mis on kapitalistliku ekspluateerimise ja kontsentratsiooni tagajärg.
See on poliitika, mis soodustab sotsiaalset vaenu töötajate palkade väärtuse vähendamise, kerge vallandmise korra ja jätkuvalt ebakindlate lepingutingimuste, pikemate ja paindlikumate töötundide ning avalike teenuste liberaliseerimise ja privatiseerimise teel.
See on poliitika, millel on töötajate, nende perede ja seega ka nende laste saavutusvõimele ja elamistingimustele püsivad ebasoodsad tagajärjed.
Lapse õiguste austamine ja täies ulatuses kasutamine eeldab muuhulgas rikkuse õiglast jagamist, õigustega tagatud töökohti, rahuldavat palka, lühemaid töötunde, tõhusate, avalike sotsiaalkindlustus-, tervishoiu- ning üldise ja vaba haridussüsteemi väljatöötamist.
<D>
Meie Euroopa Liit sündis Teise maailmasõja kogemusest.
Meil on ühine, dokumenteeritud ajalooline mälu, mis on võimaldanud meil koos ühist Euroopa tulevikku ehitada.
Srebrenica on kohutav tunnistus asjaolu kohta, et 1995. aastal kordusid Teise maailmasõja õudused Euroopas kõige kohutavamal viisil.
Srebrenica on etnilise puhastuse sümbol.
Srebrenica on laste ja täiskasvanute halastamatu ja ebainimliku tapmise sünonüüm - see on genotsiidi sünonüüm.
Srebrenica tähendab siiski ka tapmiste varjamist ja massihaudade hävitamist.
Me peame Srebrenica oma ühisesse ajaloolisesse mälusse ja Euroopa Liidu Lääne-Balkani riikidesse laienemise alustaladesse sisse ehitama.
Me ei tohi sallida üksikute rahvuste diskrimineerivaid ja välistavaid stereotüüpe, me peame võitlema kollektiivse süüga.
Need, kes vastutavad genotsiidi eest Srebrenicas, tuleb Haagi kohtu ette tuua, nende üle tuleb kohut mõista ja nad tuleb vanglasse saata ning me peame tegema koostööd, et ehitada üles Euroopa tulevik ja teha see võimalikuks Srebrenicale, kohalikele elanikele ning kogu Bosniale ja Hertsegoviinale.
Vähim, mida me tegema peaksime, on püüda tunda empaatiat nende inimeste traumade ja piinade suhtes, kes peavad elama värske mälestusega kuriteost, kes peavad elama ilma lähedasteta.
Ma tahaksin tänada esimeeste konverentsi ühehäälse toetuse andmise eest ettepanekule, et me kutsuksime igal aastal Euroopa Parlamenti kokku noored bosnialased ja serblased Srebrenicast, et nad saaksid keskkonnas, mis on Srebrenicast eemal, oma kodukandi pingete ja stressita mõelda, kavandada ja ehitada Srebrenica ja kogu Bosnia ja Hertsegoviina jaoks ühist ning ilusamat tulevikku.
Kõnealune resolutsioon...
(Juhataja katkestas sõnavõtjat.)
<D>
Härra juhataja, ühtse Euroopa võrgu loomisega saavutame tohutu kokkuhoiu.
Kusagil Euroopas leidub igal ajahetkel ülearust elektrienergiat ning riiklike tõkete mahakiskumine vähendab märkimisväärselt meie sõltuvust imporditud energiaallikatest.
Kahjuks pole selline integreerumismudel - detsentraliseeritud, orgaaniline vabaturg - siiski see, mille üle oleme täna mitmetes oma raportites hääletanud.
Selle asemel läheme rada mööda, mis viib kooskõlastamise, kinnitatud hindade ja protektsionismi poole, ühiste seisukohtade poole läbirääkimistel Venemaa ja teiste kolmandate osapooltega.
Põhiline ideoloogiline erinevus Euroopa Liidus on toodete vastastikusel tunnustamisel põhineva vabaturu ja ühtse turu vahel, mis põhineb tarbija valiku vähendamisel, toodete kaitsmisel ja asutuste reguleerimisel.
Minu arvates on see eriti ohtlik sellise riigi jaoks nagu Suurbritannia.
Kaks aastat tagasi olime ELi ainus võrguenergia tootja.
Isegi praegu oleme umbkaudu tasakaalus.
Ühine energiapoliitika võib lõppeda meie jaoks samamoodi nagu ühine kalanduspoliitika, mille puhul oleme ainus riik, kes annab märkimisväärse osa ühisesse katlasse, millest kõik teised siis võrdsetel alustel ammutavad.
<D>
kirjalikult. - Minu kodumaal Iirimaal moodustas kodumajapidamiste energia ligikaudu 25% kogu energiatarbimisest.
Suur osa sellest energiatarbimisest kulus kütmisele.
Energiatarbimine kodumajapidamistes on suurem kui vajalik, sest sooja mittepidavates elamutes elavad inimesed peavad oma kodude kütmiseks kasutama rohkem energiat.
Kodumajapidamise energiatõhusust on tihti võimalik parandada mõne suhteliselt lihtsa ja odava vahendiga, näiteks termoventiilide paigaldamisega radiaatoritele või energiasäästlikumate kodumasinate kasutamisega.
Võib ka paigaldada täielikud keskküttesüsteemid või soojustada seinte- või pööningute praod.
Need viimased võimalused võivad lühiperspektiivis olla tülikad, kuid pikaajalise mõjuga.
Tahaksin kutsuda valitsusi üles edendama elamute soojustamist ja muid minu poolt mainitud meetmeid.
Nende meetmete edendamisel on võimalik säästa energiakulusid ja aidata samas keskkonda.
Valitsustel tuleks alandada renoveerimistööde käibemaksu.
Parem soojustamine vähendaks kodumajapidamiste energiatarbimist kuni 5% võrra.
<D>
kirjalikult. - (CS) Jäätmed on elektrienergia, tööstuse ja põllumajanduse järel suuruselt neljas kasvuhoonegaaside heitkoguste allikas Euroopa Liidus, kusjuures heitkoguste põhiallikaks on prügilad.
Prügilad kujutavad endast tohutusuurt ohtu mitte üksnes metaani tekitamise, vaid ka põhjavee, mulla ja muidugi prügilate pinna võimaliku saastamise kaudu.
Isegi suurematel aladel esineb siin parandamatut mulla olukorra halvenemist.
Kogu maailmas ladestatakse biojäätmed kõige sagedamini prügilatesse ja vaid üliväike osa sorteeritakse ja taastöödeldakse.
Euroopa Liidus tekib igal aastal kuni 100 miljonit tonni biojäätmeid köögi- ja aiajäätmetest ning 37 miljonit tonni biojäätmeid toidu- ja joogitööstusest.
Biojäätmetel on aga oluline roll kliimamuutuste vastu võitlemisel ning kui neid saab kasutada, kujutavad need endast tohutut potentsiaali taastuvenergia tootmiseks.
Nüüd mõistavad eurooplased jäätmete sorteerimise vajadust.
Siiski satuvad biojäätmed peaaegu alati lõpuks pügilatesse.
Mõnes vanemas liikmesriigis on võimalik biojäätmeid ladestada konteinerites ning neid töödelda ja edaspidi kasutada.
Uutes liikmesriikides ei ole peaaegu mingit võimalust biojäätmete ning plasti, klaasi ja paberi eraldamiseks, kuna inimestel ei ole neid kusagil ladestada.
Seepärast on hädavajalik luua tingimused ringlussevõtuks ja edasiseks energia tootmiseks biojäätmete kasutamise abil igas ELi liikmesriigis.
Raportis käsitletakse seda küsimust piisavalt ja ma hääletan raporti vastuvõtmise poolt.
<D>
komisjoni president. - Ma tahaksin tänada Graham Watsonit selle väga olulise küsimuse eest.
Tegelikult on see järgmise viie aasta programmi tuum: rohkem investeeringuid arukasse, keskkonnahoidlikku ja säästvasse majanduskasvu.
See on väga tähtis.
Me peame aru saama, et tulevikumudel erineb minevikumudelist.
Ma pooldan seda, et Euroopal peaks olema tugev tööstusbaas, kuid see tugev tööstusbaas peab sobima uuele, säästvale ajastule, mil meil tuleb mõelda keskkonnahoidlikule arengule ja rohelisele tehnoloogiale.
Selles valdkonnas on meil võimalik luua uusi tooteid ja uusi turge.
See on hea näide.
Seetõttu lähtume oma tulevase programmi koostamisel sellest, mida ma oma poliitilistes suunistes nimetasin "uuteks majanduskasvu allikateks”, sest majanduskasvu traditsiooniliste allikatega ei võida me konkurentsivõime lahingut selliste suurte tärkava turumajandusega riikidega nagu Hiina ja India.
Nii et majanduskasvu tagamise kavade keskmes peab olema innovatsioon, kasvu uued allikad, mis soodustavad üleminekut vähem CO2-heiteid tekitavale majandusele: nutikas keskkonnahoidlik arendustegevus ja innovatsioon.
Ma arvan, et innovatsioonist saab tulevikus Euroopa majanduse arengu võti.
<D>
(FI) Hr juhataja, meie fraktsiooni arvates on muudatus tuumaenergia osa tunnustamise kohta meie kliimamuutuste konverentsi deklaratsioonis käesoleva resolutsiooni oluline osa.
Seepärast tahame avaldada oma toetust sellele, et parlament selle kinnitas, võttes vastu 7. muudatuse.
Me ei ole ainsad, kes nii arvavad.
ÜRO kliimamuutuste paneel IPCC kinnitas samuti tuumaenergia rolli vähesaastava energiavormina.
Võib-olla peaksime endile meenutama, et see täiskogu langetas hr Reuli raporti osas 509 poolthäälega ajaloolise otsuse.
Euroopa Parlament tunnistas, et tuumaenergia on hetkel ELi kõige olulisem madala süsinikdioksiidi heitkogusega energiaallikas ning rõhutas samal ajal ka ELi rolli kliimamuutuste vastu võitlemisel.
Samas aga ei toetanud meie fraktsioon resolutsiooni 25. osa, sest meie arvates seostas või võrdles see tuumaenergia rahumeelset kasutamist tarbetult tuumarelvade leviku ja terrorismiohuga.
Me ei tohiks unustada, et atmosfääris ei eksisteeri moraalset tsensuuri.
See ei jäta kõrvale üht energiavormi ega toeta teist ideoloogilistel põhjustel.
Oluline on üksnes heitkogustest vabanemine ja nüüd ei ole heitkogused teretulnud.
Igal juhul ütlen, et me oleme rahul, et see täiskogu edastas kliimamuutuste konverentsile selge sõnumi ja tunnustas kliimamuutustega seonduva ohu tõsidust.
<D>
fraktsiooni PPE-DE nimel. - (FR) Härra president, komisjoni president, daamid ja härrad, paar kuud tagasi oli Annapolises iisraellastel ja palestiinlastel üks unistus - unistus kahest rahvusest, millest kumbki elab turvaliselt oma rahvusvaheliselt tunnustatud piiridega riigis pärast aastakümneid kestnud vägivalda, perekondade leina ja tragöödiat.
Paar kuud tagasi Pariisi konverentsil oli rahvusvaheline kogukond nõus seda unistust toetama ning võimaldama sellel tegelikkuseks saada.
Euroopa, mis on peamine rahvusvaheline rahastaja, usub rahumeelsesse ja turvalisse tulevikku ning teeb kvarteti raames kõik endast oleneva, et aidata kahel osapoolel lõhkuda vägivalla ning teineteise mõistmise puudumise nõiaring.
Samas aga tapeti Gaza sektoris paar päeva hiljem jõu ebaproportsionaalse kasutamise ja relvastatud provokatsiooni tagajärjel arvukalt palestiinlasi ning vägivaldsetes kokkupõrgetes mitu Iisraeli sõdurit.
Alles eelmisel neljapäeval tappis üks palestiinlane kuulsas religioosses koolis kaheksa õpilast ning sai ka ise surma.
Usufanaatikute kuulid ja isikud, keda õhutab tegutsema kättemaks, sallimatus ja tunnustamatus teiste poolt, on teinud dialoogi, kompromissi ja rahu taotlemise veelgi keerulisemaks.
Rahvusvaheline kogukond ja meie Euroopas ei saa hakata ega peaks hakkama kummagi poole kohtunikuks.
Meie ülesanne on näidata Annapolise rahuleppe osapooltele eesmärki, teisisõnu tuua nad läbirääkimiste laua taha.
Paar nädalat tagasi juhatasin fraktsiooni delegatsiooni Jeruusalemma ja Ramallahsse ning selle käigus sain kolm õppetundi.
Esimene neist on Euroopa ootused Lähis-Idas: mitte ainult Euroopa, mis toetab rahuprotsessi rahaliselt, kuigi see on oluline, vaid Euroopa, mis teeb oma kohalolu märksa tuntavamaks ning on poliitiliselt tugevam.
Peame rohkem ja tõhusamalt tegutsema.
Teine õppetund: peame Iisraelis ja Palestiinas julgustama mõõdukaid erakondi ning andma neile poliitilist toetust.
Riskantne tee, mille need erakonnad on valinud, rahu ja dialoogi tee ning vastutus oma rahva ees, ei tule neile sageli valimistel kasuks.
Just nimelt neid erakondi ja tagasihoidlikke näitajaid tuleb edendada nii palju kui võimalik, sest neil ja ainult neil on võti rahumeelse ja jätkusuutliku lahenduse leidmiseks piirkonnas.
Kolmas õppetund on asjaolu, et Euroopa peab tegema nii, et mõlemad pooled mõistaksid, et nad ei saa sellest julgeoleku, kaitse ja vägivalla nõiaringist välja müüre ehitades, rakettidega inimesi tappes ja teist poolt alandades.
Ei, nad suudavad seda vaid siis, kui nende naabritel, eelkõige noortel inimestel võimaldatakse tulevikku ehitada, ambitsioone teostada ja oma maad arendada, et saaks rajada stabiilse aluse ning saavutada tõhusaid tulemusi.
Koos meie fraktsiooniga tervitan ma nii Iisraeli kui ka Palestiina liidrite hiljutist üleskutset tulevaste dialoogide pidamiseks pärast Annapolises algatatut.
Euroopa peab tõhustama oma poliitilist toetust.
Ma rõhutan, oma toetust just nimelt võimul olevatele mõõdukatele erakondadele.
See on ainus viis ning eile kuulsime me jumalateenistuse ajal Palestiina ja juudi esindajate samasisulist üleskutset - rahu nende inimestele.
(Aplaus)
<D>
(PL) Proua juhataja, Euroopa Parlament on mitmel korral rõhutanud inimõiguste rikkumist ning demokraatia vajakajäämist Hiinas.
Need on enesestmõistetavad probleemid.
Alles eile, arutades Euroopa Liidu eelmise aasta inimõigusalast raportit, kõnelesime me inimõiguste, demokraatia ja õigusriigi puudumisest Hiinas.
Teisest küljest ei tundu mulle õige ignoreerida Hiinas aset leidvaid muutusi paremuse poole.
Eriti peaks Euroopa Liit kasutama tulevat olümpiamängude aastat selleks, et avaldada Hiina juhtkonnale survet liberaliseerimiseks, demokraatia ja õigusriigi edendamiseks ja kõigi poliitvangide vabastamise suunas liikumiseks.
20. novembril kohtus Euroopa Parlamendi inimõiguste allkomisjon visiidil Ühinenud Rahvaste Organisatsiooni New Yorgis Liu Zhenminiga, Hiina esindajaga ÜROs.
Pean seda konstruktiivseks kohtumiseks.
Hiina pool näitas märke avatusest ja tundlikkusest inimõiguste ja demokraatia alasele survele: fakt, mida rõhutasid ka Human Rights Watch'i liikmed ja Amnesty International jutuajamiste jooksul allkomisjoni delegatsiooniga.
<D>
(SK) Ma toetan seisukohta, et euro kasutuselevõtmine, euroala järkjärguline laienemine ja ühtse majanduspoliitika rakendamine koos Euroopa Keskpanga ettevaatliku lähenemisega on toonud Euroopa Liidu riikide jaoks kaasa praeguse suhteliselt stabiilse majandusarengu.
Samuti on vaieldamatu, et seoses finantsturu toimingute arvu ja mitmekesisuse dünaamilise suurenemisega muutuvad need toimingud aina vähem läbipaistvaks.
Selle tulemuseks on siis rohkenev riskide arv, mis ei pruugi kahjustada ainult tarnijate ja tarbijate gruppe, vaid ka tervete riikide majandusi.
Järelikult on vaja luua laiem ELi finantsjärelvalve raamistik ning kaasata Euroopa Keskpanka rohkem järelevalvetegevustesse, et lahendada finantssüsteemis esinevaid probleeme.
Ma olen nõus raportöör Olle Schmidtiga, et tihedam koostöö keskpankade ja riiklike järelevalveasutuste vahel muutub möödapääsmatuks.
Eesmärk on hoida finantsturgudel stabiilsust, arvestades eriti finantssüsteemide üha kasvavat omavahelist seotust.
See, mis kehtib ökoloogia kohta, kehtib tänasel päeval ka finantsturgude kohta.
Ilma teiste suurte osalejate nagu Ameerika Ühendriikide, Venemaa, Jaapani, Hiina, India ja teiste osaluseta ei ole võimalik saavutada edukaid tulemusi ülemaailmses kontekstis.
<D>
(PT) 2006. aastal nägi EL oma suurimat majanduskasvu pärast 2000. aastat.
2007. aastal kasvas EL rohkem kui Ameerika Ühendriigid ja mõned uued liikmesriigid lähenesid või isegi möödusid kahekohalisest näitajast.
Nendele, kes väidavad, et Lissaboni strateegia reform on neoliberaalne ja selles ei pöörata enam tähelepanu sotsiaalküsimustele, on selge vastus: 2006. aastal kasvas tööhõive kolm korda nii palju kui viimase viie aasta keskmine, viimase kahe aasta jooksul loodi üle kuue ja poole miljoni uue töökoha ning 2009. aastaks peaks see arv kasvama veel viie miljoni võrra.
Selliseid näitajaid ei ole nähtud alates 1980ndatest.
Mis veel, 2006. aastal suurenes Euroopa tootlikkus rohkem kui viimase viie aasta iga-aastane keskmine, ja esimest korda paljude aastate jooksul oli Euroopa tootlikkuse kasv suurem kui Ameerika Ühendriikides.
Kuigi nende näitajate eest ei saa tänada vaid Lissaboni strateegiat, ei saa eitada, et see on olukorda soodustanud.
Seega õnnitlen komisjoni Lissaboni strateegia koordineerimise eest väga keerulistes tingimustes.
Mis puutub tulevikku, siis Euroopa majanduse kasv saab vaatamata praegusele majanduskliimale jätkuda ja luuakse rohkem töökohti, kui lähiaastatel koordineeritakse liikmesriikide majanduspoliitikaid paremini, kui siseturgu edasi arendatakse, kui edendatakse sotsiaalset dialoogi, kui tootlikkusega koos tõusevad ka palgad, kui kehtestatakse tõhus finantsjärelevalve süsteem, kui edendatakse viiendat vabadust - teadmisi - ning kui, ja see on minu jaoks väga oluline, EL näitab selgeid märke soovist kaitsta oma huvisid, mis tähendab, et selle asemel, et globaliseerumist passiivselt kõrvalt vaadata, näitab EL, et on valmis mängima tähtsat rolli selle kontrollimisel.
<D>
(PL) Proua juhataja, ma ei ole siin ainult Euroopa Parlamendi liikmena, vaid ka inimesena, kellel on olnud Euroopa kooliga praktilisi kogemusi -olen isa, kelle laps käis kolm aastat Brüsseli Euroopa koolis ja sai eelmisel aastal Euroopa küpsustunnistuse.
Tänu perekondlikele kogemustele ja juhuslikele tähelepanekutele näiteks ühes neljast Brüsseli Euroopa koolist toimunud lastevanemate koosolekutel arvan, et tean, millest me täna räägime.
Ma tahtsin öelda vaid üht: nende koolide arv on kasvamas.
Kui mu poeg läks kolm aastat tagasi Euroopa kooli, oli Brüsselis neid koole kolm ja nüüd on juures ka neljas.
Euroopa koolides võib klassis olla 32 õpilast.
Väärib märkimist, et paljudes Euroopa riikides on õpilaste lubatud arv klassis palju väiksem kui Euroopa koolides.
Meie huvi selle teema vastu on selge: me peame teadma, mille eest Euroopa Liit maksab.
Enam kui 50 % nende koolide eelarvest pärineb Euroopa Liidu vahenditest.
Lõpetuseks, proua juhataja, tahan öelda, et nende koolide avamine on mõistlik, kuid seda ei tasu teha õpetamise kvaliteedi ega liiga suure laste ja noorte hulga arvelt nendes koolides.
<D>
fraktsiooni PPE-DE nimel. - (FR) Austatud juhataja, austatud nõukogu eesistuja, austatud komisjoni president, daamid ja härrad, suurem osa hääletamas käinud Iirimaa inimestest väljendasid oma vastuseisu Lissaboni lepingule.
Minu fraktsioon austab seda otsust, täpselt nagu ka 18 liikmesriigi otsust, kes on tänaseks lepingule oma toetust avaldanud ja selle ratifitseerinud.
Euroopa Liit on rajatud sõnavabadusele ja demokraatiale.
Seega tahame me demokraatidena, et kõik liikmesriigid avaldaksid oma arvamuse lepingu ratifitseerimise kohta.
Alles selle protsessi lõppedes saab Euroopa Ülemkogu otsustada, millise tee valida; teiste sõnadega - mitte kahandades Iirimaa otsuse tähtsust - ei tohiks ükski liikmesriik võtta teistelt võimalust vabalt oma seisukohta avaldada.
Me loodame, et Euroopa Ülemkogu viib sellel nädalal läbi rahuliku, vastutustundliku ja konstruktiivse analüüsi olukorra kohta, mis hääletustulemuse tõttu on tekkinud.
Minu fraktsiooni PPE-DE liikmed loodavad, et Euroopa Ülemkogu palub neil liikmesriikidel, kes seda veel teinud ei ole, jätkata oma ratifitseerimismenetlustega kava kohaselt.
Daamid ja härrad, Iirimaa rahvas on oma sõna öelnud.
Nad on väljendanud oma muret Euroopa integratsiooni eesmärgi pärast, viisi pärast, kuidas Euroopat juhitakse, põllumajanduspoliitika tuleviku pärast, Maailmakaubandusorganisatsiooni läbirääkimiste ja maksupoliitika pärast.
Iirimaa hääletustulemus peegeldab ühtlasi tõsiasja, et paljud inimesed ei mõista Euroopa Liidu keerukust, mille asjakohasus ei ole neile alati põhjendatud.
See on küsimuse kehastus, mille paljud kodanikud Euroopa integratsiooni otstarbe kohta esitavad.
Nooremad põlvkonnad ei mõista enam minu enda ja minu põlvkonna motivatsiooni - rahu tagamist meie mandril.
Iirimaa negatiivne hääletustulemus on palve Euroopa eesmärkide parema määratlemise ja edasise integratsiooni jätkamise põhjuste parema selgitamise kohta.
Euroopa Parlament, kes võtab vastu õigusakte, mida on tihti raske lugeda, peab selles ülesandes täit rolli mängima.
Kas iirlased mõtlesid vastu hääletamisega seda, et mis puutub kliimasse ja energiasse, uuesse toiduainetega seotud olukorda, isiklikku julgeolekusse, rändesse või välispoliitikasse, siis on meie riigid sõltumatud ja võivad tegutseda võrdsetel alustel Ameerika Ühendriikidega, Hiinaga, Indiaga või Brasiiliaga?
Ma ei arva seda.
Kas iirlased mõtlesid vastu hääletamisega seda, et solidaarsus vaeseimate riikidega, kellest neile on viimastel kümnenditel oluliselt ja põhjendatult kasu olnud, ei ole enam asjakohane ja nüüdsest alates seisab igaüks ise enda eest?
Ma ei arva seda.
Lõpetuseks, kas iirlased tahtsid vastu hääletades pöörata uut lehekülge, mis puutub Euroopa integratsiooni, ja kas nad väljendasid vastumeelsust Horvaatia-laadse uue riigi ühinemise suhtes?
Ma ei arva seda.
Minu fraktsiooni PPE-DE liikmed usuvad kindlalt, et Lissaboni leping, mille üle pikki läbirääkimisi peeti ja millele 27 liikmesriiki alla kirjutasid, on võrreldes Nice'i lepinguga suureks sammuks edasi.
See võimaldab Euroopal paremini toimida ja annab talle vajalikud vahendid selleks, et ta saaks maailma areenil kõvema häälega rääkida.
Mul on vaid üks soov - et Euroopa enesevaatluse ajajärk võimalikult ruttu lõpeks.
On aeg, et meie riigid - kui ma tohin sellist väljendit kasutada - lõpetaksid eneseimetlemise ja töötaksid ühiselt selle nimel, et ületada tõelised probleemid ja tõelised väljakutsed.
Need väljakutsed peaksid meid tegutsema kannustama ja ühtlasi tekitavad need tõsist muret ja vahel viha kõigi nende hulgas, keda praegune olukord nõrgestab ja takistab, nagu me neljapäeval Brüsselis taas kord näeme.
Austatud eesistuja, minu palveks oleks, et te võtate homsel nõukogu kohtumisel arvesse tegelikke probleeme, meie eurooplastest kaaskodanike heaolu, ning käsitlete kõiki asju, mis meie kodanikele muret teevad.
Sellel tulisel arutelul kutsuvad minu fraktsiooni PPE-DE liikmed rahule ja mõistlikkusele.
Me peame iirlasi kuulama, nende hääletusest õppust võtma ja kohtlema teisi Euroopa rahvaid samasuguse austusega.
(Aplaus)
<D>
Härra juhataja, volinik, me vahetame teemat, et arutleda Euroopa Liidu institutsioonide ja selle kodanike vaheliste kontaktide üle.
Need kontaktid on ebapiisavad.
Euroopa Liidu ja tema kodanike vahel on suur lõhe, samas kui Jean Monnet' juhtis tähelepanu sellele, et liit loodi kodanike ning mitte riikide ja valitsuste jaoks.
Liit on laienemas ja saamas juurde rohkem kodanikke, kuid liidu institutsioonidel on raskusi kodanikega kontaktide loomisel.
See sai selgeks siis, kui Prantsusmaa ja Hollandi kodanikud andsid oma väga valusa "ei” Lissaboni lepingule.
Tõsi küll, Euroopa Liidu institutsioonid püüavad kontakte liidu kodanikega siiski tõhustada.
Institutsioonid on kodanikele avanemas ja tunnustavad selgelt kodanikuühiskonna rolli.
Selles valdkonnas on Euroopa Liidu teabevahetuspoliitika järjest mitmekesisem.
Sellise poliitika kirjeldamiseks on välja mõeldud isegi uus mõiste kodanikuühiskonna dialoog.
Vaja on siiski rohkemat.
Euroopa Parlament püüab seega kohaselt tegutseda ning püüdleb selle poole, et luua selle eesmärgi jaoks sobiv mehhanism ning edendada sedalaadi kontakte Euroopa Liidu institutsioonide ja liidu kodanike vahel.
See lahendaks demokraatia vähesuse probleemi ja näitaks, et ka kodanikud mängivad Euroopa Liidus otsustusprotsessis olulist rolli.
Lissaboni lepingu artiklis 10 on öeldud, et: "Igal kodanikul on õigus osaleda liidu demokraatias.
Otsused tehakse nii avalikult ja nii kodanikulähedaselt kui võimalik.”
Samuti sisaldub selles lisasäte, mis võimaldab ühel miljonil Euroopa Liidu kodanikul esitada õigusloomega seotud algatust.
Pärast Lissaboni lepingu jõustumist on miljonil ELi kodanikul võimalik pöörduda Euroopa Komisjoni poole ja kutsuda komisjoni üles esitama kodanike jaoks olulisel teemal õigusakti ettepanekut.
Just sellepärast viitan käesolevas raportis kodanikuühiskonna dialoogile.
Kodanikuühiskonna dialoogi määratlust ei ole õigusaktidega kindlaks määratud.
See on siiski väga vajalik ning ma sooviksin, et selle määratlemisel juhindutaks alljärgnevatest põhimõtetest - või õigemini, et kodanikuühiskonna dialoog ise neist juhinduks.
Esiteks - olen käesolevas raportis kasutusele võtnud kodanikuühiskonna esindavuse põhimõtte.
Ma sooviksin, et kodanikuühiskond oleks Euroopa Liidu tasandil kohaselt esindatud, s.t ma sooviksin, et kodanikuühiskonda esindaksid partnerid, kes käsitleksid ja esindaksid kaalul olevaid huve korrektselt.
Ma sooviksin, et kodanikuühiskonna dialoog oleks vastastikune ja kahepoolne protsess.
See tähendab seda, et see protsess ei peaks hõlmama üksnes seda, et Euroopa Liit pöördub kodanike poole ning viimased reageerivad.
Liit peaks kodanikke teavitama ka siis, kui nende seisukohti on arvesse võetud ning selgitama, millised on nende seisukohtade mõjud.
Just sel põhjusel vajame ka seda, et liit annaks kodanikele tagasisidet.
Ma sooviksin, et kodanikuühiskonna dialoog tugineks selguse ja läbipaistvuse põhimõttele.
Kodanikuühiskonna esindajaid dialoogis osalema kutsudes peaksime juhinduma selgetest põhimõtetest.
Peaksime perioodiliselt avaldama nõuküsimises osalenud organisatsioonide nimekirja.
Oleks mõistlik, kui Euroopa Liit määraks kindlaks isiku, kes vastutab selle valdkonna, s.t dialoogi eest.
Antud valdkonda reguleerivate põhimõtete kehtestamine ei ole lihtne.
Euroopa Komisjon koostas 2002. aastal juba põhimõtted konsulteerimis- ja dialoogikultuuri edendamise kohta ning seetõttu loodan, et komisjon on valmis asjakohased põhimõtted ka nüüd koostama.
Nendest saaksid kõikide institutsioonide kasutatavad ühised põhimõtted.
Ma tahaksin lisada ka seda, et liikmesriikidelt tuleks samuti nõuda kodanikuühiskonna dialoogi edendamist.
Mul ei ole võimalik ära märkida kõike käesolevas raportis sisalduvat.
Ma sooviksin aga, et raporti sisu pandaks esimesel võimalusel proovile, nimelt Euroopa Parlamendi 2009. aasta valimiste kampaania ajal.
Ma sooviksin, et seda võimalust kasutaksime ja teeksime esimese sammu Euroopa kodanikega kontakti loomiseks, andes neile teada parimast, mida Euroopa Liidul on pakkuda, ning saades neilt teada, mille nimel peaksime siin Euroopa Parlamendis võitlema.
<D>
fraktsiooni PSE nimel. - (EL) Hr juhataja, Euroopa ombudsman, daamid ja härrad - kallid öised kolleegid, võibolla oleme me aruteluga Euroopa ombudsmani põhikirja täiustamise üle veidi viivitanud.
Arvan siiski, et lõppude lõpuks teeme seda asjakohasel ajal, kuna praegu, kui Euroopa Parlament vaidleb kodanike õiguste üle üldiselt, seisab ta silmitsi uue, ELi toimimise lepinguga, ja põhiõiguste hartaga, mis sisaldab artiklit, milleks käsitletakse konkreetselt kodanike õigust esitada küsimusi Euroopa kodanike advokaadile.
Ma arvan, et seepärast on õige aeg arutleda teemal "kodanike usaldus ELi organite suhtes”.
Lubage teile meelde tuletada, et Euroopa ombudsman on Euroopa kodanike teenistuses, et aidata neil võidelda haldusliku omavoli vastu.
Tahaksin lisada, et Euroopa Parlamendil endal on viimane aeg näidata usku nii oma institutsioonidesse kui Euroopa ombudsmani.
Arvan, et meie arutelu muudatuste üle, mis said alguse praeguse ombudsmani algatusel, sisaldasid kahte arusaamatust, mille arvan et suutsime komisjonis lahendada.
Esimene, mis on seotud pädevuste teemaga.
Mõned inimesed on öelnud, et me anname Euroopa ombudsmanile liiga suure pädevuse, kuid see pole tõsi.
Kõnealuses raportis püütakse täiendada Euroopa ombudsmani olemasolevat institutsioonilist pädevust, et ta saaks seda kõikides valdkondades, millest raportöör kõnelnud on, asjakohaselt kasutada.
Teine arusaamatus puudutas dokumentide konfidentsiaalsust.
Selles konkreetses raportis ei ole märgitud, millistele dokumentidele peab avalikkusel juurdepääs olema.
Selles viidatakse dokumentidele, mida ombudsman võib näha ja sätestatakse kaks selget reeglit: dokumente, mis on tundliku sisuga, ei tohi vastavalt määrusele näha mitte keegi; dokumente, mida reguleerib konfidentsiaalsuskord, peab see ka edaspidi reguleerima.
Kokkuvõtteks lubage mul öelda, et praeguses olukorras on väga oluline, et me kõnealust raportit edendaksime.
<D>
Proua Laperrouze'i raportis viidatakse küsimusele, mis on väga oluline kõikide Euroopa kodanike jaoks, eriti kui arvestada hiljutist gaasikriisi.
Me kõik peame andma oma panuse teises strateegilises energiaülevaates soovitatud kaugeleulatuvate eesmärkide saavutamiseks - energiavarustuse jätkusuutlikkuse, konkurentsivõimelisuse ja kindluse tagamiseks.
Tahan rõhutada, et tähtis on suurendada meie energiaallikate kindlust.
Me peame võtma meetmeid, et mitmekesistada energiaallikaid ja tarneteid.
Peame toetama investeeringuid infrastruktuuri ja uutesse tehnoloogiavaldkondadesse, mille puhul tarbitakse vähem energiat, et saavutada "20-20-20” eesmärgid.
Rohkem kui kunagi varem peavad liikmesriigid ilmutama solidaarsust ja koostöötahet, et tagada oma energiavarude kindlus.
Samal ajal peab see uus strateegia panema aluse Euroopa Liidu majanduskasvule.
Tahaksin teile meelde tuletada, et Rumeenia ja Musta mere piirkond on energia varustuskindluse ja energiaallikate mitmekesistamise seisukohalt geopoliitiliselt tähtis.
<D>
kirjalikult. - (RO) 2009. aasta novembris oli Rumeenias 5,54 miljonit pensionäri ja riiklikku pensionisüsteemi tegi sissemakseid 5,65 miljonit inimest.
ELi kodanikele piisava ja jätkusuutliku pensioni tagamine nii nüüd kui ka tulevikus on Euroopa Liidu jaoks prioriteet.
Nende eesmärkide saavutamine vananevas Euroopas on suur katsumus ja liikmesriigid peavad tegema selleks ettevalmistusi oma pensionisüsteemide reformimisega.
Liikmesriigid peavad parandama pensionide piisavust sellega, et võitlevad soolise diskrimineerimise vastu tööturul, ennekõike sissetulekute erinevuse vähendamisega 2020. aastaks 10%.
Riiklikku pensionisüsteemi tuleb tugevdada erapensionide arvelt.
Riiklikku pensionisüsteemi ei tohi erastada lihtsalt selle pärast, et tagada praeguste ja tulevaste pensionäride pensionifondide stabiilsus.
Olgugi et Euroopa tasandil on tendents pensioniea tõstmise poole, tuleb seda teha paindlikult, lähtudes asjaomasest sektorist ja töötingimuste raskusest ning võttes arvesse ka tööstaaži.
Aktiivselt tuleb toetada töökohtade loomist.
Ka töökvaliteeti on vaja parandada, et suurendada tulevaste pensionide rahastamiseks aktiivselt pensionisüsteemidesse sissemakseid tegevate inimeste arvu.
<D>
komisjoni liige. - Hr juhataja, ma tahaksin alustada raportööri tänamisega suurepärase töö ja väga hästi koostatud raporti eest, ja ka teisi komisjoni liikmeid, kes teda toetasid ja koos temaga töötasid, et luua selline huvitav, kasulik ja positiivne raport.
Ma ei taha korrata paljut, mida teatis või raport sisaldas, ja ma ütlen alustuseks, kui väga rõõmus ma olen selle üle, et meil valitseb üksmeel selles osas, kuidas me võime lahendada ja käsitleda sellist rasket ja olulist probleemi.
Me tunneme statistika andmeid, mis on murettekitavad.
Peaaegu sureb 200 000 inimest aastas Euroopa Liidus ülemäärase alkoholitarbimisega seotud haigustesse.
Meil on Euroopa Liidus 43-45 miljonit inimest, kes joovad ohtlikul tasemel, mis moodustab kuni 70,4% kõigist tervisehäiretest ja enneaegsetest surmajuhtumitest, ja see on üks levinumaid surmapõhjusi noorte seas.
Nii et statistika on murettekitav, kuid me peame algusest peale rõhutama, et me ei käsitle alkoholi kui toodet omaette: see on alkoholi ülemäärane tarbimine ja kuritarvitamine, mis tekitab need probleemid.
Mõnikord teeb see veel raskemaks inimeste harimise ja õpetamise, kuidas tarbida mõõdukal ja vastutustundlikumal viisil toodet, mis on olemas olnud sajandeid; probleeme põhjustab liig- või kuritarvitamine.
Olen selle üle väga rõõmus, et parlament nõustub, et selles osas on vaja Euroopa strateegiat ja Euroopa tegevust.
On õige, et me peame täiendama liikmesriikide poliitikat, nagu sätestab artikkel 152, kuid see ei tähenda, et meie ei tee midagi.
Vastupidi, oleme valmis liikmesriikide tegevust toetama ja täiendama.
On tõsi, et meie liikmesriikides on erinevad kultuurid ja erinevad traditsioonid, kuid kahjuks näeme nüüd, kuidas probleem, mis veel hiljuti eksisteeris ainult teatud liikmesriikides, levib kogu Euroopa Liidus.
Paraku liiguvad halvad harjumused kiiresti ja neid matkitakse väga kergesti, eriti noorte poolt.
On olemas võimalus vahetada häid tavasid koostöö ja ühistegevuse kaudu, enne kui on liiga hilja.
Me võime tegutseda, enne kui probleem väljub kontrolli alt, ja see on selle strateegia üks kõige olulisem punkt.
Me peaksime keskenduma noortele.
Joomingud on nüüd noortega seoses peamine mure, kuid joobes juhtimine on ka üks sagedasemaid surmajuhtumite põhjusi noorte seas.
Samal ajal on äärmiselt oluline keskenduda prioriteetidele, ja ma olen rõõmus, et raportis nõustutakse peamiste prioriteetide osas komisjoniga, nagu ma ütlesin, eriti selles osas, mis puudutab noori inimesi, kuid ka rasedaid naisi.
Kahjuks on Euroopa Liidus siiani probleemiks, et raseduse ajal alkoholi tarbimise tõttu sünnivad hälvetega lapsed.
Oleks ootuspärane, kui käesoleval ajal ja ajastul, kõrgeima haridustasemega Euroopa Liidus seda ei juhtuks, kuid õnnetuseks on see nii.
Ma täheldasin suure huviga raportis tehtud viidet vanemate inimeste seas levinud probleemile.
Seda tuleks tõsiselt kaaluda järgmiste tegevuste puhul, sest ma näen, et ka see võib osutuda tõsiseks sotsiaalseks ja terviseprobleemiks.
Euroopa Liit kui tervik toimib kahel tasandil.
Esiteks on olemas rahvusliku poliitika ja tegevuse komitee, kuhu kuuluvad liikmesriikide esindajad, ja see komitee kooskõlastab riiklikud alkoholipoliitikad ja arendab välja edaspidised poliitikad, eriti need, mis on ära toodud teatises.
Kuid samal ajal on meil ka Euroopa alkoholi- ja tervisefoorum, kus kõik osalejad on kohal, ja seal me arendame konkreetseid tegevusi asjakohastel tasemetel.
Siiski, see pole vaidlusklubi või lihtsalt vestlussaade.
Vastupidi, oleme palunud võtta konkreetseid kohustusi, mis mitte ainult ei aita konkreetseid tulemusi saavutada, vaid mis ka avalikustatakse ja mida pidevalt jälgitakse, samuti avalikustatakse järelevalve tulemused.
Usume optimistlikult, et foorum suudab tegelda mitmete keeruliste teemadega, näiteks vastutustundlik turustamine, vastutustundlik reklaamimine - nagu raportis kirjeldatud - ja samal ajal teiste aspektidega, nagu vastutustundlik teenindamine, sest mitte tingimata tootjatel, vaid ka edasimüüjatel on selles valdkonnas oluline vastutus, ja me keskendume ka sellele.
Enamik kõnealuses raportis tõstatatud teemasid kinnitab komisjoni teatises esitatud strateegias kirjeldatud poliitilist orientatsiooni.
Mõned punktid aitavad seda strateegiat edasi arendada ja loomulikult osutan ma neile tõsist tähelepanu; teistes punktides, nagu märgistamine ja maksustamine, minnakse komisjoni teatise soovitustest kaugemale.
Me arutame ka neid küsimusi.
Mis puudutab hoiatussilte alkohoolsetel jookidel, mis on minu teada olnud suurte vaidluste teema nii teatise koostamise ajal kui ka parlamendis, siis me uurime liikmesriikide kogemusi, mida juba ellu viiakse, ja me kaalume võimalust koostöös liikmesriikidega välja töötada ametlik üldine lähenemisviis sellele teemale kogu ühenduses.
Meil on andmeid selle kohta, et hoiatussildid tõstavad teadlikkust - ja sellepärast liikmesriigid võtavad need kasutusele -, kuid samal ajal peavad nad olema osa ulatuslikumast strateegiast; omaette ei saavuta nad meie soovitud eesmärki.
Seetõttu vajame kampaaniaid teadlikkuse tõstmiseks haridusprogrammide raames.
Näiteks me võime panna pudelitele hoiatussildid, kuid mis saab restoranides, baarides ja kodudes pakutavatest jookidest, kus tarbija ei näe pudelit ja seetõttu ei näe ka silti?
Seetõttu peame välja pakkuma uusi ideid, näiteks ostetavale alkoholile lisatavad voldikud ja soovitused arstidelt, nagu kirjeldati raportis.
Need on olulised aspektid.
Vastutustundlik teabevahetus, vastutustundlik müük ja vastutustundlik turustamine on samuti tähtsad aspektid, ja meil on ka audiovisuaalsete teenuste osutamist reguleerivate õigusaktide sätted.
Siiski, foorumi kaudu võime arendada välja tegevusjuhendi, mida peavad järgima kõik osalejad.
Lõpetuseks tahaksin öelda, et alkoholiga seotud kahju ärahoidmine on raske väljakutse, nimelt sellepärast, et me peame tegelema ühe erilise aspektiga, ülemäärase tarbimisega, ja mitte toote endaga.
Ma usun siiski, et me liigume õiges suunas, enne kui probleem muutub kontrollimatuks.
Niisiis ma jään ootama konkreetsete tulemuste saavutamist organites, mida ma enne mainisin, kuid, mis kõige tähtsam, tihedas koostöös parlamendiga, ja ma loodan, et te toetate neid pidevaid jõupingutus ka edaspidi.
<D>
kirjalikult. - (SV) Juuni Nimekiri (Junilistan) tunnustab komisjoni ettepanekuid ja Euroopa Parlamendi muudatusi tingimusel, et ELi institutsioonid austavad põhimõtet, et hariduspoliitika on riiklik küsimus.
Euroopa Parlamendi kultuuri- ja hariduskomisjoni muudatusettepanekus 7 tehakse siiski ettepanek, et viide tuleks lisada ka Euroopa Liidu põhiõiguste hartasse.
Sellist asja ei ole.
ELi liikmesriigid pole ühtki sellist hartat vastu võtnud.
Sellisele dokumendile tehti viide põhiseaduse lepingu eelnõus, mis demokraatliku protsessi käigus 2005. aasta suvel tagasi lükati.
Teisest küljest on kõik liikmesriigid alla kirjutanud Euroopa Nõukogu Euroopa inimõiguste konventsioonile.
See tähendab, et kõik ELi kodanikud saavad kaitsta oma põhivabadusi ja -õigusi Euroopa Inimõiguste Kohtus.
ELi harta esindab "väiksemat, kuid tragimat” ELi, mida sageli mainitakse pidulikes kõnedes subsidiaarsuse kohta.
EL peaks keskenduma piiriülestele probleemidele ning jätma rahule probleemid, mille kohta iga liikmesriik ise võib oma otsuse teha või mis on muude rahvusvaheliste lepingutega juba reguleeritud.
Sellest järeldub, et ettepanek Euroopa Liidu põhiõiguste harta kohta tuleks tagasi lükata, samamoodi nagu uus ELi leping.
<D>
- (PL) Härra juhataja, Adam Smithi instituudi ekspert Robert Gwiazdowski kirjutas teadaolevalt, et Monty Kaczyński lendav tsirkus lendas Brüsselist tagasi, kuid pole sugugi selge, miks ta üldse sinna lendas.
Poola maksumaksjale läks oma presidendi saatmine Brüsselisse maksma umbes 45 000 eurot.
Tahaksin teilt, härra eesistuja, küsida järgmist.
Miks te lubasite osaleda aruteludes poliitikul, kes ei kuulunud Poola valitsuse delegatsiooni?
Keegi tegelikult ei teagi, mida see inimene seal üldse tegi.
Pealegi on härra Kaczyński leidnud märkimisväärset toetust Poola äärmusrühmitustelt.
Neid rühmitusi võib nimetada suisa fanaatilisteks.
Lisaks ei oska härra Kaczyński minu teada rääkida ühtegi keelt peale poola keele.
Ta ei suuda enda mõtteid üheski võõrkeeles väljendada.
Mulle pakuks seega väga suurt huvi saada teada, kuidas teil õnnestus temaga vestelda, härra eesistuja.
Kas te võiksite palun parlamendile selgitada, mida täpselt Lech Kaczyński Euroopa Ülemkogu tippkohtumisel tegi ja mida te temaga isiklikult vesteldes arutasite?
<D>
kirjalikult. - (FR) Euroopa Liidu laienemine nõuab meie solidaarsust Musta merd ümbritseva 431 000 km2 elanikkonnaga.
Seda solidaarsust väljendatakse nõusolekuga alustada läbirääkimisi Türgiga, naabruspoliitika elluviimisega Gruusia ja Ukrainaga, ning Venemaaga kehtestatud strateegilise partnerlusega.
Tormi vägivaldsus sunnib meid mõtlema kliimamuutuste mõjule ka meie naabruses.
Vajame riskijuhtimise poliitikat, mis ühendab nii ennetuse kui bioloogilise mitmekesisuse kaitse.
Mäletame, et torm hoidis lõksus nelja laeva ja põhjustas kaheksa meremehe surma.
Samuti murdus kaheks Vene kaubalaev, heites 4000 tonni kütteõli Siberist tulevate sukelduvate lindude rännuteele.
Euroopa Liit saatis meeskonna seire- ja teabekeskuse raamistikus.
Kõnealuse algatuse raames tuleks rohkem teha.
Tulevaste õnnetuste ennetamiseks peab EL veenduma, et Venemaa alustest koosnevatele laevastikele kohaldatakse süstemaatiliselt kõrgeid ohutusnorme.
EL peab nõudma Vene partnerilt nafta transportimiseks topeltpõhjaga kaubalaevade kasutamist.
Kui BSECi parlamentaarse assamblee koguneb, peaksime nõudma Euroopa mereohutuse paketi normide kohaldamist.
<D>
Proua juhataja, daamid ja härrad, sooviksin tänada eesistujariiki Tšehhit, komisjoni, proua Nieblerit, tööstuse, teadusuuringute ja energeetikakomisjoni esimeest, oma kaasraportööre selle energiapaketi puhul, variraportööre ja parlamendikomisjoni sekretariaati, sealhulgas kõiki selle ametnikke, nende koostöö eest ja nende oskuste eest, mida nad selle teema kallal töötades üles on näidanud.
Me kõik võime olla ja peaksime olema uhked enda saavutatud tulemuse üle; mina igal juhul olen, mõeldes tööle, mida tegin, kui pidin hakkama tegelema gaasi siseturu teemalise direktiiviga ja probleemidega, millele ei leidunud lihtsaid lahendusi.
Mul on hea meel, et see - minu teine ametiaeg Euroopa Parlamendi liikmena - on langenud kokku selle paketi lõppetapiga, mis minu arvates on üks kõige tähtsamaid küsimusi, millega selle ametiaja jooksul on tegeldud ja mis toob kasu meie valijaskonnale, Euroopa kodanikele.
Gaasidirektiiv, mis jõustub 2011. aastal, toob sektorisse märkimisväärseid uuendusi: üks oluline tulemus, mida tuleks toonitada, on see, et on saavutatud sõltumatu ülekandesüsteemi halduri võimalus.
See avab turud ning tagab, et tehakse tegelikke edusamme süsteemi suunas, mis võimaldab Euroopa Liidul kõnelda energiaküsimustes ühel häälel.
Sõltumatu ülekandesüsteemi halduri süsteem on tõeline uuendus selles paketis ning see on valdkond, kus saab öelda, et Euroopa Parlament on saavutanud parima tulemuse.
Uues gaasidirektiivis pööratakse palju tähelepanu gaasiga seotud asutustele ja ametile.
Direktiiviga antakse asutustele nende ülesannete täitmisel õiguspärasus, eriti sellistes riikides, kus nad peavad alustama oma tegevust nullist.
Seetõttu on äärmiselt oluline, et oleme määranud kindlaks nende asutuste rolli ja kohustused ning andnud neile ulatuslikud õigused, kuna asutustel on keeruline ülesanne kontrollida ühist energiaturgu.
Veel üks asjaolu, mis lisati kolmepoolse arutelu etapis, on ühistest eeskirjadest erandi lubamine nii-öelda suletud süsteemidele, nagu lennujaamad, haiglad, jaamad, tööstusrajatised ja nii edasi, mis oma erijoonte tõttu peavad saama kasutada soodsamat süsteemi.
See on näide sellest, kuidas uues direktiivis pööratakse tähelepanu Euroopa kodanikele.
Minu arvates on tegelikult Euroopa kodanikud need, kes saavad sellest direktiivist kasu, sest arukate arvestite kasutamisega on neil juurdepääs kogu oma arveid puudutavale teabele ning nad saavad hinnata, milline on parim pakkumine turul ja valida oma tarnija parima hinna põhjal; kuigi on tõsi, et selle liberaliseerimise tulemusi saab näha mõne aasta pärast, ei saa siiski eitada, et uute ettevõtjate sisenemine turule toob kaasa hindade languse ja soodsamad turutingimused ELi kodanike jaoks.
Teine tähtis osa on Euroopa ülekandevõrkude süsteemi tunnustamine, mis tagab gaasitarnete kindluse Euroopa kodanike jaoks.
See kõik sõltub ka uue infrastruktuuri, näiteks taasgaasistamisrajatiste ja hoidlate edendamisest ja rajamisest, mis on oluline tugi kolmanda paketi puhul.
Seega on vaja konkurentsivõimelise turu avamist, mis tagab pikaajalised investeeringud ja lepingud selle sektori ettevõtjatega, eriti uutes liikmesriikides, kus uue infrastruktuuri rajamine aitaks lahendada ka pikaajalisi probleeme seoses energiasõltuvusega.
Kaitsetumate tarbijate kaitsmist on võetud arvesse, andes riigi ja piirkondlikele asutustele võimaluse tagada oma gaasitarned kõige kriitilisematel aegadel.
Selle gaasidirektiivi ja kogu energiapaketi edukas tulemus rõhutab veel kord Euroopa ja tema institutsioonide rolli Euroopa kodanike heaks tegutsemisel.
<D>
(DE) Lugupeetud juhataja!
Teema, mille üle täna õhtul arutleme, on juba mitmeid kordi Euroopa Parlamendi päevakavas olnud.
On hästi teada, et abi andmisel juhindub komisjon Rahvusvahelise Valuutafondi tingimustest.
Seda on juba mitu korda öeldud.
Selle taustal on Euroopa Parlament korduvalt komisjonile küsimusi esitanud.
2008. aasta novembris kutsus Euroopa Parlament komisjoni üles esitama analüüsi nende pankade käitumise kohta, mis sellel ajal olid oma vara nendest hiljuti Euroopa Liiduga liitunud liikmesriikidest välja kandnud.
Selle aasta 24. aprillil kordas Euroopa Parlament seda palvet ning palus ka enda kurssiviimist komisjoni ja abi saavate liikmesriikide tahteavaldusega, milles abi saamise tingimused on täpsemalt sätestatud.
Nii palju kui mina tean, ei ole nendele palvetele veel vastatud.
Seega on minu esimene küsimus järgmine: kas on õige, et nendele palvetele ei ole veel vastatud?
Kui nii, siis minu teine küsimus oleks: miks ei ole nendele palvetele veel vastatud?
Minu kolmas küsimus on seega: millal võime oodata vastust neile palvetele?
<D>
ametis olev eesistuja. - (FR) Härra Evans, mul on hea meel, et te viibite siin, sest ma pole päris kindel, mida see küsimus tähendab.
Ehk pole ma sellest korralikult aru saanud ning teil on võimalik seda selgitada.
Lõuna-Ameerikas on teatud äärepoolsed piirkonnad, mis moodustavad Euroopa Liidu lahutamatu osa ning on selliselt teatud poliitikate puhul abikõlblikud.
Siiski pole olemas ühtegi Lõuna-Ameerika riiki kui sellist, mis oleks Euroopa Liidu liikmeks - olen siin väga ettevaatlik, sest võib-olla ei saanud ma kõigist küsimuse nüanssidest aru.
Mis puudutab Türgit ja Horvaatiat, siis on alates nende riikidega läbirääkimiste avamisest toimunud märgatav edasiminek.
Türgi puhul näiteks on läbivaatusprotsess, mis on iga peatüki puhul esimeseks ametlikuks sammuks, lõpetatud 23 peatüki osas; kaheksa peatükki on avatud läbirääkimisteks ning ühe osas on läbirääkimisprotsess ajutiselt suletud.
Eesistujariik usub, et võimalik on avada kaks järgmist peatükki.
Horvaatia puhul on läbivaatamine lõppenud.
Kakskümmend üks peatükki avati, millest kolm on ajutiselt suletud.
Käesoleva aasta 25. juulil toimus ühinemisalane konverents, kus avati esimene, küllaltki tundlik peatükk kaupade vaba liikumise kohta ning suleti 20. peatükk ettevõtlus- ja tööstuspoliitika kohta.
Nagu teate, sõltub läbirääkimiste areng peamiselt kandidaatriikide tulemustest.
Saavutatud edasiminek peatükkide avamise ja sulgemise kriteeriumidele vastamisel, aga ka nõuded, mis on määratud läbirääkimiste raames, sealhulgas parandatud ühinemispartnerlustes, on selles osas üliolulised ning me viitame muidugi komisjoni otsusele.
Lubage mul korrata, härra Evans, et kui minu vastus on olnud veidi kõrvalekalduv, oleksin ma väga rõõmus, kui te ütleksite mulle täpselt, mida te oma küsimuse all silmas pidasite.
<D>
kirjalikult - (PL) Ma hääletasin Euroopa Parlamendi kodukorra artikli 121 muudatusettepaneku raporti poolt, mis puudutab Euroopa Kohtu menetlust.
Toimisin selliselt, kuna kõnealune küsimus on näide austusest kodukorra seaduse vastu.
Kodukorra artikli 121 (3) kohaselt tuleb presidendil tuua hagi Euroopa Kohtusse parlamendi nimel ning vastavalt vastutava komisjoni soovitustele.
See säte viitab otseselt ja üksnes kaebustele kohtus.
Sellistel juhtudel ei ole võimalik sellist laiemat tõlgendust rakendada, mille kohaselt võiks seda sätet rakendada teistel teistsuguse iseloomuga juhtudel kohtus.
Seda sätet rakendatakse vaid juhtudel, mis hõlmavad kaebuse sisse andmist (õigusakti kehtetuks tunnistamisel näiteks) kui parlament algatab kohtumenetlust.
Õiguskindluse ja lõpetatuse tagamise huvides tegi raportöör õigustatult ettepaneku artiklile 121 uue lõike lisamiseks.
Uus lõige peaks pühaks sisse seatud tava, mis puudutab Euroopa Parlamendi presidendi poolt märkuste kohtule esitamist ja tema esinemist kohtus õigusasjade komisjoni palvel.
Tehtud muudatusettepanek kehtestab järgitava menetluse erimeelsuste ilmnemisel presidendi ja vastava komisjoni vahel.
Tänu sellele muudatusettepanekule on praegu järgitaval menetlusel demokraatlik õiguslik alus.
<D>
Euroopa vajab nüüd ja tulevikus rohkem nii kõrge kui ka madala kvalifikatsiooniga tööjõudu teiselt poolt ELi piire.
Et EL suudaks konkureerida Ameerika Ühendriikidega koolitatud ja haritud sisserändajate pärast, peab liidust saama ligitõmbavam koht.
Võõrtöötajate liikuvuse soodustamine on ELi jaoks samm õiges suunas, ja seega tahaksin tänada proua Klamti tema kiiduväärt raporti eest.
Sinine kaart suurendaks kolmandate riikide koolitatud töötajate liikuvust ELis.
ELi muutmine ligitõmbavamaks töökohaks ei tohiks siiski juhtuda arengumaade arvelt.
Kahjuks võtab ajude äravool neilt riikidelt oskused ja teadmised, mida neil arenguks vaja on, ning EL peaks uusi eeskirju tehes seda probleemi selgelt arvesse võtma.
Samuti on vaja aktiivset kõrghariduse arendamist Euroopas, vaatamata sellele, et koolitatud ja haritud inimesi on lihtne mujalt hankida.
Sisserändajatele mõeldud uued eeskirjad ei tohiks tekitada olulist ebavõrdsust kolmandate riikide ja ELi kodanike vahel.
Parlamendi karmid professionaalse tööjõu määratlused loovad ebavõrduse tekkimise võimaluse, kui kolmandatest riikidest saabujatele esitatakse hariduse ja töökogemuse osas ebamõistlikke nõudmisi.
Tööjõu kallidus ohustab kogu Euroopa Liitu, mitte ainult kõrgelt koolitatud sektoreid.
Sellepärast peaks EL laiendama kolmandate riikide töötajate liikumise lihtsustamise süsteemi kõigile töötajatele, selle asemel, et piimalt koor ära riisuda.
<D>
Nõustusin raporti ja raportööri ettepanekuga kiita nõukogu seisukoht paranduseelarve projekti nr 1/2011 kohta muutmata kujul heaks, sest neile riikidele, s.o Poolale, Tšehhile, Slovakkiale, Ungarile, Horvaatiale ja Rumeeniale, tuleb finantsabi anda ja seda ei saa enam edasi lükata.
t oli "vältimatute, erandlike või ettenägematute asjaoludega”, nagu finantsmääruses on sätestatud, ning seepärast on see menetlus meie arvates õigustatud ja vajalik.
Nende riikide toetuseks kasutusele võetud summa - 182,4 miljonit eurot - moodustab vaid ligikaudu 3% kogukahjust, mille hinnanguline suurus on umbes 5 512 700 000 eurot.
ELi liikmesriike on viimastel aastatel rängalt tabanud suur hulk loodusõnnetusi.
Esimese kuue aasta jooksul pärast ELSFi loomist sai komisjon 21 riigilt 62 rahalise abi taotlust.
Umbes kolmandikku neist sai pidada suurteks loodusõnnetusteks, nagu ka nelja juhtumit neist, mida täna siin käsitleme.
ELSF on tähtis vahend, millega aidatakse leevendada loodusõnnetuste tõttu inimestele, keskkonnale ja majandusele avaldunud mõju, mis on peaaegu alati märkimisväärne ja sageli pikaajaline.
Samuti on tähtis kohustus loodusõnnetusi ennetada.
<D>
Proua juhataja, tänane hääletus oli tähtis hetk kodanike jaoks, kes võitlevad oma õiguste - euroopalike õiguste - eest.
Riikide valitsused hülgavad aeg-ajalt oma kodanikud ja lükkavad nende õiguspärased nõudmised tagasi.
Petitsioonide kaudu saavad Euroopa kodanikud oma hääle kuuldavaks teha ja panna oma valitsused vastutama.
Lõpuks saavutavad nad õigluse, mida väärivad.
Ent see ei ole oluline hetk mitte ainult eurooplaste jaoks: see on otsustav aeg ka Euroopa Parlamendile.
Hääletades täna härra Hammersteini raporti poolt, näitas Euroopa Parlament pühendumist Euroopa kodanike kaitsmisele.
Täna on Euroopa Parlamendil võimalus saada tagasi vähemalt osa sellest usaldusest, mille ta Euroopas mõnede inimeste silmis on kaotanud.
Paljud meie kaasmaalased on palju vaeva näinud, et Euroopa Liitu saada, kuid liikmelisus ei tähenda üksnes kohustusi, see tähendab ka õigusi.
Meie siin peame nüüd näitama oma pühendumist Euroopale, mida kodanikud meilt ootavad.
<D>
Proua juhataja, tahan tänada volinikku tema senise töö eest selles küsimuses.
Nüüdseks on selge, et 2. ja 3. mail Birma lõunapiirkondi tabanud tsükloni tagajärjel on hukkunud üle 125 000 inimese.
ÜRO hinnangul on see tragöödia otseselt mõjutanud enam kui 2,4 miljonit inimest.
Paljud on raskelt vigastatud ning tõenäoliselt puhkevad toiduainete ja puhta vee puudumise tõttu haiguspuhangud.
See võib olla piirkonnas juba alanud.
Sõjaväelise hunta poliitika, millega takistatakse humanitaarabitöötajate pääsu kannatanud aladele, on enneolematu.
Neil humanitaarabitöötajatel ja organisatsioonidel, mille heaks nad töötavad, on vajalik oskusteave laialdaste humanitaarabioperatsioonide korraldamiseks, mis suudaks viia abi lühikese aja jooksul suure hulga inimesteni.
Kes veel sama palju inimesi peab surema, enne kui sõjaväeline režiim lubab abiorganisatsioonid riiki?
ELi, Hiina, India, kõigi Kagu-Aasia riikide ja ÜRO ühiste jõupingutustega oleks võimalik sundida Birma ametivõime neid piiranguid kõrvaldama.
Üheskoos töötades on meil võimalik muuta selle korrumpeerunud valitsuse mõttelaadi.
Eeskätt peame muudatuse läbisurumisse kaasama Hiina ja India.
Nüüdseks on tsüklonitabamusest selles piirkonnas möödunud 18 päeva.
Rahvusvaheline üldsus peab jätkama tööd selle nimel, et iga katastroofis kannatanud inimene saaks toitu, puhast vett, vajalikku arstiabi ja peavarju.
Jätkakem surve avaldamist Birma juhtidele ning sundigem neid, et nad lubaks rahvusvahelistel abiorganisatsioonidel oma tööd teha.
Las iga ELi riik ja EL ise avaldab jätkuvalt diplomaatilist survet.
See on koht, kus on vaja kohe tegutseda.
Me ei tohi lasta enne tegutsemist veel 18 päeval mööduda.
Piirangute kõrvaldamise aeg on kohe nüüd.
<D>
raportöör. - (NL) Proua juhataja, augu sulgemine osoonikihis on oluline keskkonnale ja maailma elanikkonna rahvatervisele.
Maa atmosfäär on loodud kahest erinevast meid kaitsvast kihist.
Troposfääri kihis sisalduv süsinikdioksiid hoiab soojust, et meil liiga külm ei hakkaks.
Osoon stratosfäärilises kihis kaitseb meid päikese kahjuliku ultraviolettkiirguse eest.
Osoonikihti kahandavaid aineid käsitleva määruse eesmärk on eelkõige kaitsta stratosfäärilist osoonikihti, kuid ka hoida ära kliimamuutusi.
Seega need ained, mida ära keelatakse, kahandavad osoonikihti ja suurendavad ka globaalset soojenemist.
Ülekaalus olevaid aineid, mis osoonikihti kahandavad, esineb aerosoolikandegaasides, külmikutes, soojustusmaterjalides ja teatavates konkreetsetes lahustites ja puhastusvahendites.
Klorofluorosüsivesinikud ja haloonid, millel on kõige tugevam osoonikihti kahandav mõju, on täiesti likvideeritud, välja arvatud piiratud arv erandeid.
Osaliselt halogeenitud klorofluorosüsivesinike tootmine on juba keelatud ja nende kasutamine keelustatakse alates 2020. aastast.
Uue määruse preambulis on sätestatud, et osoonikihti kahandavate ainete tootmine ja kasutamine tuleb nii suures osas kui võimalik lõpetada või miinimumini viia.
See oli oluline poliitika alus.
Keskkonna-, rahvatervise- ja toiduohutuse komisjonis võeti vastu 64 muudatusettepanekut.
Seejärel toimus kaks kolmepoolset arutelu, mille tulemuseks oli kokkulepe nõukogu ja parlamendi vahel.
See tähendas, et need 64 muudatusettepanekut asendati ühe, konsolideeritud tekstiga.
Ma tahaksin mainida lühidalt kõnealuse kokkuleppe üheksat olulist tulemust.
Esiteks on määruse õiguslikku alust muudetud keskkonna suhtes.
See annab liikmesriikidele võimaluse võtta keskkonna kaitsmiseks vastu kaugeleulatavamaid meetmeid.
Teiseks keelatakse pestitsiidi bromometaani kasutamine alates 18. märtsist 2010.
See kehtib ka konteinerite gaasitamise puhul kahjuritõrje eesmärgil.
Ainus erand, mis jääb, on hädaolukordade puhul, näiteks kui on ulatuslik epideemia.
Kolmas punkt on see, et osaliselt halogeenitud klorofluorosüsivesinike järkjärgulise kõrvaldamise programmis on osakaalu 1997. aastaga võrreldes vähendatud viimastel aastatel seitsme protsendini.
Osaliselt halogeenitud klorofluorosüsivesinikke võib kasutada üksnes valitsuse määratud ettevõtetes.
Viiendaks - selliste ainete nimekirja, mis on määratud piiravate meetmete kohaldamiseks, on lisatud mõned uued ained.
Euroopa Komisjon on võtnud ülesandeks neid aineid täiendavalt uurida.
Kuues punkt on see, et vajalike erandite puhul, nagu reaktiivide ja laboratoorse kasutuse puhul, sätestatakse märgistamine kui kohustuslik nõue.
Samuti on sellega seoses kokku lepitud, et laboratoorne kasutamine ei tohi suureneda.
Seitsmes punkt on, et osoonikihti kahandavate ainete taaskasutamine või ringlussevõtt olemasolevate aparaatide juures võib toimuda üksnes ühes ettevõttes.
Lisaks tuleb olemasolevate koguste kohta pidada päevikut, et vältida pettust ja ebaseaduslikku kaubandust.
Kaheksas punkt on, et tähelepanu pööratakse täitmise tagamisele kontrollimiste abil.
Niimoodi on liikmesriigid kohustatud tegema koostööd, et ebaseadusliku kaubanduse vastu võidelda.
Viimane punkt on see, et vältimaks osoonikihti kahandavate ainete leket, tuleb jälgimis- ja täitmise tagamise süsteemi karmistada.
Siiski on ladustatud osoonikihti kahandavate ainete probleemi lahendamiseks veel rohkem ära teha.
Komisjonil on siin oluline töö.
Ma tahaksin nõuda veel kord tungivalt, et komisjon töötaks välja direktiivi ehitus- ja lammutusjäätmete kohta kooskõlas põhimõtetega, milles me seitse aastat tagasi kuuendas keskkonnaalases tegevusprogrammis kokku leppisime.
Kokkuvõttes oleme saavutanud rahuldava tulemuse.
Osoonikiht saab parema võimaluse taastuda, et vähendada kahjulikku mõju nagu nahavähki ja kahju taimedele ja puudele.
<D>
fraktsiooni PSE nimel. - (PT) Julgeolekunõukogu eile vastu võetud resolutsioonis 1778 sätestatakse, et olukord Sudaani, Tšaadi ja Kesk-Aafrika Vabariigi piiriregioonis ohustab rahvusvahelist rahu ja julgeolekut.
Parlamendi resolutsiooni ettepanekus tunnistatakse olukorra pakilisust ning Euroopa Liidu olulist vastutust kaitse pakkumisel.
Suurem enamus selle koja liikmetest nõustuvad valitsusväliste organisatsioonide vajadusega sellel pinnal, piirkonna pagulastega, kes elavad armetutes tingimustes ja pideva hirmu õhkkonnas ning ÜRO peasekretäriga.
Need kõik kinnitavad rahvusvahelise kohaloleku pakilist vajadust selles piirkonnas, mis peab hõlmama ka tugevat sõjaväelist elementi.
Resolutsioonis 1778 antud volituste tõhusaks täitmiseks ei sobi ükski riik ega mitmepoolne organisatsioon paremini kui Euroopa Liit.
EJKP (Euroopa julgeoleku- ja kaitsepoliitika) on täisealiseks saanud ning eksisteerib just selliste eriolukordade jaoks.
ELi sõjajõudude piirkonda saatmise kontekstis võivad nõukogu ja Portugali eesistuja arvestada Parlamendi põhimõttelise toetusega.
Kuid Euroopa Parlament on sunnitud väljendama oma muret missiooni teatud aspektide suhtes.
Esiteks kardame, et liikmesriikide vastumeelsus tagada jõududele minimaalne personal ja vajalik sõjaväeline varustus vähendab suurel määral selle tõhusust.
Tahaksime lisada, et mida väiksem on teiste liikmesriikide panus, seda märgatavam on jõudude Prantsusmaa esindus.
Kuid missiooni eduks on kõige olulisem erapooletuse tajumine ning Prantsusmaad ei peeta selles regioonis neutraalseks osapooleks.
Teiseks palub Euroopa Parlament, et jõududega oleks kaasas ka diplomaatiline esindaja regioonis, et aidata kaasa rahvusliku leppimise protsessile Tšaadis ja Kesk-Aafrika Vabariigis.
Vaatamata seosele Darfuri draamaga, on ebastabiilsuse juured ka siseriiklikud ning neid on võimalik ületada üksnes sisepoliitiliste protsesside abil.
Nagu Parlamendi resolutsiooni ettepanekus märgitud, ei saa Euroopa Liidu vaid 12 kuuks kavandatud operatsioon ilma tõelise poliitilise lepitusprotsessita piirkonnas rahu tagamisele kaasa aidata.
Lõpuks tervitab parlament volituste andmist jõududele, kes tegutsevad ÜRO harta VII peatüki alusel.
On tähtis neid volitusi sellel pinnal korrektselt tõlgendada ning tagada, et Euroopa väed pakuksid ohustatud tsiviilelanikele proaktiivset kaitset, looksid humanitaarala rahvusvaheliste organisatsioonide jaoks ning kaitseksid ÜRO missiooni Kesk-Aafrika Vabariigis ja Tšaadis (MINURCAT).
Lähiajalugu on Kigali ja Srebrenica sarnaste juhtumite näol täis traagilisi näiteid selle kohta, kuidas kaitsetu tsiviilelanikkond maksab rahvusvaheliste vägede pelglikkuse ja ülipedantsuse tõttu kõrgeimat hinda.
Loodame, et ühel päeval kasutatakse seda operatsiooni EJKP ja tõhusalt toimiva mitmepoolsuse musternäidisena ning et see tõendab Euroopa Liidu soovi ÜROd tugevdada ning aidata kaasa konflikti lahendamisele vastavalt rahvusvahelisele õigusele ning selles sätestatud kaitsevastutusele.
<D>
fraktsiooni ALDE nimel. - Proua juhataja, olgem ausad ja otsekohesed: Frontex on koordineeriv asutus, me ei saa oodata, et ta peataks ebaseaduslike sisserändajate voo ja teeks lõpu inimkaubandusele.
Frontex ei ole ega saa olema imerohi kõigi ebaseadusliku rände põhjustatud probleemide lahenduseks.
Kokkuvõtteks on lahendus väga lihtne: ELi piiride julgeolek on kõigi liikmesriikide vastutusel ning piirikontrolli tuleb teostada vastutuse ja solidaarsuse jagamise vaimus liikmesriikide vahel.
Viimastel aastatel oleme näinud tõelist paradoksi.
Oleme kuulnud liikmesriiki palumas Frontexil peatada ebaseaduslike sisserändajate voog ning kasutada sellel eesmärgil nii palju seadmeid kui vaja.
Nagu te aga teate, on kättesaadavate tehniliste seadmete keskregister üksnes virtuaalregister.
Nimekirjas esitatud varad kuuluvad liikmesriikidele ning nende kasutamine sõltub liikmesriigi soovist.
Ilmselgelt võiksime arutada mitme liikmesriigi soovi.
Käsitledes finantsperspektiivi, siis kui Frontex kasutaks kogu varustust korraga, kaoks ta eelarve kohe.
Seega on peamine küsimus, millele nõukogult vastust soovime, kas nõukogu on valmis kohaldama kohustuslikku solidaarsuse põhimõtet, kohustades kõiki liikmesriike andma panus, st kohaldama kohustuslikku solidaarsusmehhanismi.
Viimaste aastate jooksul on liikmesriigid kinnitanud korduvalt rahvusvaheliste inimõigustealaste kohustuste täieliku austamise olulisust rände juhtimisel.
Liikmesriigid rõhutasid Euroopa solidaarsuse olulisust koormuse jagamisel, mis on üks aluspõhimõtteid.
Liiga sageli halvab aga tõhusat otsustamist liikmesriikide võimetus teha koostööd vastastikuste huvide nimel.
Kas nõukogu eesistuja nõustub, et sõnade aeg on möödas ning kätte on jõudnud tegude aeg?
Kas olete nõus, et maailmas, mida iseloomustavad järjest suuremad piirkondlikud konfliktid ja järjest suurenev lõhe rikaste ja vaeste vahel, liikuvus pigem kasvab kui kahaneb?
Kas ei ole juba viimane aeg, et liikmesriigid hakkaksid käsitlema probleeme, vaadates üle radikaalselt, kuid siiski vastutustundlikult oma seisukoha millegi suhtes, mis peaks olema ühise, ma kordan, ühise rändepoliitika põhjalik pakett?
Kahjuks pean ma saalist lahkuma, sest võtan osa tagasisaatmisdirektiivi pooleliolevast kõrgetasemelisest kolmepoolsest arutelust.
Siiski ootan teie üksikasjalikku vastust niipea, kui teil võimalik on.
<D>
nõukogu eesistuja. - Tänan teid küsimuse eest.
Ma ei ole nõus sellega, et nõukogu on rände küsimustes passiivne.
Vastupidi, hiljuti, eriti möödunud aastal, pööras nõukogu rändele suurt tähelepanu.
Pean samuti mainima, et Euroopa Ülemkogu kavatseb arutada rände küsimust oma käesoleva aasta detsembri istungjärgul.
See tähendab, et seda arutatakse kõrgeimal poliitilisel tasandil.
Rändeprobleem on Euroopa Liidu jaoks tõeline probleem.
Olen juba maininud lahendusi ja näidanud ära suuna, milles me peaksime nende leidmiseks tegutsema.
Täpsemalt võiksin ma nimetada FRONTEXi täiendavat tugevdamist.
See on samuti üks alasid, millega nõukogu tegeleb.
Tähtis on keskenduda rände põhjusele.
Me peame rändevooge paremini juhtima ja vähendama ajude väljavoolu Aafrikast, kuna see põlistab halvad tingimused suurtel osadel mandrist.
Nõukogu tegeleb liikuvuspartnerluse ja korduvrände printsiipide arendamisega ja jätkab sel eesmärgil oma missioone Aafrika riikidesse.
Tuleb mainida, et meie ametiajal toimub missioon Nigeeriasse ja Lõuna-Aafrika Vabariiki.
Nõukogu on eestvedav ning soovib anda panuse.
On siiski tõsi, et see on valdkond, mis kuulub kolmandasse sambasse - justiits- ja siseküsimuste valdkond - kus üksmeele leidmine on olnud tihti pikk protsess.
Kui Lissaboni leping ratifitseeritakse ja täidetakse, saab sellest ala, kus edasine otsustamine on lihtsam ja kiirem.
Teema: Laienemisjärgne piirkondlik rahastamine
Millise lahenduse on nõukogu leidnud ELi laienemise tõttu vajalikuks osutunud piirkondliku rahastamise ümberjaotamise küsimusele?
<D>
kirjalikult. - (RO) Üleilmsete loodusõnnetuste esinemissagedus on murettekitav.
Näeme täna oma varasemate vastutustundetute tegude tagajärgi, samas kui seisame silmitsi uue väljakutsega: kliimamuutuse mõjudega võitlemine.
On enesest mõistetav, et loodusõnnetustest puudutatud piirkondade ülesehitamisega kaasnevate tööde maksumus on ennetamiseks vajaliku tegevuse suhtes võrreldamatult kõrgem.
ELi tasandil on meil olemas abivahendeid taoliste olukordadega tegelemiseks, mis täiendavad piirkondades teostatavaid projekte.
Näiteks Rumeenia lääne piirkonnas, mida esindan, edendatakse projekti eriolukordades rakendatava sekkumissüsteemi suutlikuste ja kvaliteedi parandamiseks.
Kasutada olevad finantsvahendid, sealhulgas struktuuri- ja Ühtekuuluvusfond ning lisaks maaelu arengu fond, tuleb üle vaadata, nii et need pakuksid eriolukordades suuremat paindlikkust.
Solidaarsusfondi suhtes kiirendaks fondi aktiveerimise künnise langetamine ja vastavate summade ettemaksete võimalus sekkumis- ja rekonstrueerimistegevust ning muudakse selle tulemuslikumaks.
Viimasena, ent mitte vähem olulisena, peame pöörama vajalikku tähelepanu vanemale algatusele, nimelt kiirreageerimisjõule, mis katab Euroopa Liidu kogu territooriumi, kuna loodusnähtused puudutavad naaberpiirkondi, ja see loob tingimused solidaarsuseks ning piiriüleseks tegutsemiseks.
<D>
(EL) Lugupeetud president!
Tahaksin kõneleda tööõnnetustest Kreekas ja Euroopas.
Aktsionäride, kontrollmehhanismide ja riiklike ning ühenduse võimude puudujäägid ja hooletus tervishoiu- ja ohutuseeskirjade rakendamisel on lausa kriminaalsed.
Minu riigi Kreeka statistika on traagiline.
2008. aastal juhtus 142 surmaga lõppevat õnnetust ning 2009. aasta algusest saadik on neid olnud üle 56.
Ajal, mil kaotatakse elusid, tegelevad ettevõtted, riigivõimud ja komisjon teemaga väga nõrgalt ning kuriteod jäävad põhimõtteliselt karistamata; kuriteod kasumi eesmärgil, näiteks nagu see, mida Prantsuse Telecom 2008. aasta veebruarist saadik teinud on.
Mida on komisjonil selle kohta öelda?
Kui see oleks teistsugune teema, oleks sekkutud.
Seetõttu kutsungi juhatust ja kaasliikmeid üles mingil hetkel kolmepäevase täiskogu ajal Prantsuse Telecomi ohvrite ja teiste tööõnnetuste eest üheminutilist vaikusehetke pidama.
<D>
(PT) Hr president, volinik, mu daamid ja härrad, ma pean tänama ja õnnitlema hr Stockmanni tema avatuse ja võime puhul leida kompromiss selle kõrge kvaliteediga raporti koostamisega kaasnenud erinevate huvide vahel, eriti seoses äärepoolseimate piirkondadega.
Ma toetan üldjoontes komisjoni ettepanekut ning olen selle raportiga nõus, kuna see tagab mittediskrimineerivad lennujaamamaksud, välja arvatud juhul, kui see on kooskõlas ja vajalik vastavalt asutamislepingus sätestatule, eriti seoses äärepoolseimate piirkondade prognoosidega.
Kohustuslik konsulteerimise kord lennujaama juhtorganite ja kasutajate vahel peab eksisteerima.
Maksude mis tahes diferentseerimine peab olema läbipaistev, põhinema selgetel kriteeriumidel ning võtma arvesse territoriaalse ühtekuuluvuse põhimõtet.
Vastavalt meie ettepanekule on ümberkujundamine tulevikus võimalik avaliku huvi objektiivsetel ja läbipaistvatel alustel, eriti seoses universaalse juurdepääsuga.
Liikmesriigid peavad tagama, et, ma tsiteerin: "lennujaamad võtavad sama teenuse eest ühesugust maksu.
Lennujaama juhtorgan võib teha lennujaama kasutajatele soodustusi maksude puhul, mis põhinevad kasutatava teenuse kvaliteedil, tingimusel et kõnealune soodustus on avalikustatud, läbipaistvatel ja objektiivsetel tingimustel kättesaadav kõigile lennujaama kasutajatele.
Ta võib teha soodustusi kasutajatele, kes avavad uusi lennuliine [...] vastavalt EÜ konkurentsiõigusele [...]”.
President katkestas kõneleja
<D>
Proua juhataja, volinik, daamid ja härrad, mõne päeva pärast sõidab Euroopa Parlamendi delegatsioon Istanbuli, et osaleda viiendal ülemaailmsel veefoorumil - sündmusel, kuhu tulevad kogu maailmast need, kellel on huvi veega seotud küsimuste vastu: ÜRO allasutused, arengupangad, riigid, kutseorganisatsioonid, valitsusvälised organisatsioonid ja kohalikud asutused.
Ajal, mil veepuudus üha süveneb ja kliimamuutuse kiiruse tõttu võib oodata järjest sagedasemaid vee kättesaadavusega seotud konflikte, soovisin selle kohtumise ettevalmistamiseks panna Euroopa Parlamendis hääletusele jõulise teksti, mis oleks aluseks selle valdkonna Euroopa tasandi meetmetele.
Nagu teate, on olukord tõsine.
Veepuudus on saanud probleemiks ka väljaspool tavapäraseid sademetevaeseid piirkondi.
Vilets juurdepääs veele ja pidevalt halvenev veekvaliteet on hakanud meile kõigile muret tegema.
ÜRO andmed räägivad ise enda eest.
Miljardil inimesel ei ole juurdepääsu puhtale joogiveele; kahel ja poolel miljardil inimesel ei ole võimalik kasutada kanalisatsiooni; viis tuhat alla kuue aasta vanust last sureb iga päev haigustesse, mille põhjuseks on puhta joogivee või kanalisatsiooni puudumine või nende kehv kvaliteet.
Kõige hullem on see, et esimesena kannatavad alati kõige vaesemad.
Üks peamisi tulevikus lahendamist vajavaid probleeme - halb juurdepääs veele - võib aastatuhande arengueesmärkide saavutamise veelgi edasi lükata.
Järgmine ülemaailmne veefoorum peab andma võimaluse leida selle tohutu probleemi kõrvaldamiseks koos lahendusi.
Minu peamine eesmärk oli rõhutada, et vesi on inimkonna ühine ressurss, mis peaks olema üldine põhiõigus.
See kajastub resolutsiooni ettepaneku lõikes 1 ja see on väga oluline, sest sellest sõltub poliitika, mida me rakendame.
Selle aluspõhimõtte meelespidamine tähendab, et ütleme "ei” vee muutmisele tarbekaubaks, sest me teame kahjuks liigagi hästi, kui katastroofilised tagajärjed sellel on.
ÜRO arenguprogrammi 2006. aasta aruanne näitab, et valitsenud on ilmne ebaõiglus.
Jaotussüsteemide puudumise tõttu juhtub sageli, et kõige ebasoodsamas olukorras inimestel pole puhast joogivett.
Selle tagajärjel on miljonid inimesed sunnitud hankima joogivett mitteametlikest allikatest ja tasuma vahendajate tõttu 5-10 korda kõrgemat hinda.
Me võitleme praegu selle eest, et kõigil oleks juurdepääs puhtale joogiveele ja kanalisatsioonile.
See tähendab, et vesi peab jääma riigi kontrolli alla, sest vaid riik suudab ühised huvid maksma panna.
Just see põhimõte peaks meie poliitikat suunama ja mul on hea meel, et resolutsioonis viidatakse sellele.
Riigi sekkumisega on tõepoolest võimalik vee kättesaadavuse probleemi lahendada.
Kõigi jaoks õiglane ja jätkusuutlik hinnasüsteem oleks ühelt poolt vaeste jaoks vähem kulukas kui mitteametliku sektori kasutamine ja võimaldaks teha investeeringuid vajalikku infrastruktuuri.
Seda eesmärki on võimalik saavutada üksnes siis, kui me kõik selle nimel pingutame.
Riiklikku arenguabi tuleks seetõttu kasutada koos kohalike asutuste rahaliste vahendite, pangalaenude, erakapitali ja uuendusliku partnerlusega.
Ma tahaksin eriti rõhutada, kui tähtis on solidaarne rahastamine, mis põhineb näiteks Prantsusmaal Houdini seadusel.
See seadus võimaldab kohalikel asutustel koguda kasutajate poolt vee eest makstud arvesummast ühe sendi veekuupmeetri kohta selleks, et rahastada üksnes veega seotud rahvusvahelisi koostööprogramme.
Proua volinik, kas komisjon on valmis edendama sedalaadi vahendi väljatöötamist?
See peab toimuma kooskõlas arusaamaga avalikust hüvisest, ja seetõttu on mul hea meel, et resolutsioonis osutatakse avaliku ja erasektori partnerluse range määratlemise ja reguleerimise nõudele.
Pärast viimast ülemaailmset foorumit on kõik huvirühmad, sealhulgas parlamendiliikmed ja ministrid, kohalike asutuste rolli tunnustanud.
Istanbulis toimuv järgmine foorum tõuseb esile kahe olulise edusammu poolest: kohalikud asutused allkirjastavad seal veealase kokkuleppe ja kaks päeva on pühendatud üksnes kohalike asutuste rolli käsitlemisele.
Proua volinik, kas te olete valmis kohalike asutuste tohutut teadmistepagasit ning nende inimressurssi ja rahalisi vahendeid põhja ja lõuna partnerluse hoogustamiseks ära kasutama?
Oma heade kogemuste ja tehniliste oskuste tõttu on põhjapoolsed linnad väga huvitatud arengumaade partnerite aitamisest.
Lõpetuseks märgin, et ÜRO avaldas täna veearuande, mis sisaldab mõningaid hirmutavaid prognoose.
Rahvaarvu kasvust ja kliimamuutusest tingitud kahekordse surve all on veekriisi süvendanud ebapiisav poliitiline tegevus.
Kuigi vesi on igasuguse arengupoliitika esmatähtis küsimus, suunatakse sellele vaid 6% rahvusvahelisest abist.
Seetõttu tahan, et Euroopa, Euroopa Parlament ja komisjon edastaksid lõunas elavatele inimestele konkreetse sõnumi, sest ebavõrdsus vee kättesaadavusel ei saa jätkuda.
<D>
fraktsiooni ALDE nimel. - (ES) Härra president, parlament võttis vastu sellekohase resolutsiooni, nõukogu võttis samal teemal vastu teise teksti, mis on igati selge, kuid mõningaste õigusalaste teadmistega inimesed teavad ega imesta - ütlen seda teatud irooniaga - et on olemas õigus, täpsemalt kriminaalõigus, kus keegi ei ole kohustatud tegema ennast süüdistavaid avaldusi.
Meid üllatab hoopis see, et nõukogu ja kõik valitsused seda enda suhtes rakendavad.
Antud juhul on nad tegutsemise asemel otsustanud vaikida nagu mees, kes ennast ei kaitse, vaid keeldub passiivselt ja vaikides süüd omaks võtmast.
On kahetsusväärne näha nõukogu kui institutsiooni ja kõiki selle liikmeid ühtmoodi käitumas, kasutamas ühiselt õigust, mida kasutab kostja kohtus.
Vastutust puudutav institutsiooniline vaikimine, olgu see siis aktiivne või passiivne, põhjustatud tegevusest või tegevusetusest, veendumustest või hirmust tekitada probleeme, millele järgneb liikmesriigi surve - see vaikimine on üks häbiväärsemaid asju tänases demokraatlikus kontekstis ning see mõjutab kõiki asjaosalisi.
Sama keeruline on vastutusmehhanismide rakendamine Euroopa Liidus, kuna mehhanismid pole mõeldud kasutamiseks kõigi liikmesriikide vastu, kes ennast vastastikku kaitsevad.
Asutamislepingu artiklite 6 ja 7 koostamise ajal ei kujutanud keegi kindlasti ette, et me leiaksime end olukorrast, kus põhiõiguste rikkumise või põhiõiguste kaitse alast passiivsust tuleb ette heita mitte valitsustele, vaid Euroopa institutsioonile: nõukogu kui selline jääb passiivseks kaasosaliseks, ning süüd kannavad kõik liikmesriigid.
Sellist olukorda ei osatud ette näha ning see pakub nüüd nõukogule kaitset.
Meil pole selles osas meetmete võtmiseks vajalikke õigusmehhanisme, kuid soovin nõukogu esindajale öelda, et küllap ajalugu selgust toob, kuna see toob tulevikus päevavalgele praegused häbiteod; meie vabaduse kaitsmise ettekäändel on ohtu seatud kõik Euroopa Liidu rajamise alused.
<D>
Hr juhataja, ka mina sooviksin tänada raportöör Laperrouze'i tema sõbraliku ja kohusetundliku koostöö eest.
Hoolimata kõigest oli õigusaktis võimalik säilitada kõik positiivne, mis esimesel lugemisel saavutati, kuid tänane tulemus jätab siiski soovida.
Enamik toona saavutatust on kadunud agrokeemiatööstuse lobitöö tulemusel, mis oli suunatud vähem tõhusatele järelevalveasutustele.
Tänaseks arutlusobjektiks olev õigusakt on kõigest puuduliku sisuga kest.
Meie üldeesmärk on astmeliselt parandada vee kvaliteeti Euroopa jõgedes ja järvedes.
Piirata tuleb pestitsiidide ohtrat kasutamist põllumajanduses ja mürgiseid tööstusheiteid ning vees lubatud prioriteetsete ainete või prioriteetsete ohtlike ainete koguse osas tuleb jõustada ranged nõuded.
Käesoleva aruande nõrkuseks on see, et puudub tegelik poliitiline tahe täiendavate ainete loetelusse lisamiseks.
On juba ilmnenud, et praegune süsteem, mille kohaselt vaadatakse läbi loetelus olevad ained ja lisatakse uued ained, on ka parimal juhul liiga aeglane.
Et järgida ettevaatuspõhimõtet, tuleks läbi vaadata mitmeid teisi aineid, kuid me jätame selle võimaluse kasutamata.
Lisaks ei ole selge, millistele kriteeriumidele peab aine vastama, et ta määratletaks piisavalt ohtlikuks, et seda täielikult keelata.
Oleme jõudnud olukorrani, kus on mitmeid aineid, mis on väga tõenäoliselt väga ohtlikud, kuid komisjon keeldub nende lõplikust keelamisest.
See on lubamatu: kui aine on ohtlik, siis ta on ohtlik.
Peame teostama järelevalvet selle üle, kas komisjon hakkab neid aineid läbi vaatama või jätkab otsusega venitamist, tuues põhjuseks selle, et tal pole piisavalt andmeid.
Kui see nii on, siis peaks komisjon ise need andmed hankima.
Mõnes küsimuses on tehtud edusamme.
Näiteks peavad riigid nüüd reostusallikaid kaardistama ning samuti lisama kontsentratsioonid settes ja elustikus.
Lisaks ei ole komisjonil võimalik olukorra läbivaatamist edasi lükata 2025. aastani nagu ta seda soovis.
Selline läbivaatamine peab olema tehtud 2018. aastal.
Jah, me hääletame käesoleva aruande poolt.
Pärast esimest lugemist toimunud tagasilööki oleme rahul ka väikeste edusammudega.
<D>
fraktsiooni PSE nimel. - Hr juhataja, ma tervitan Marian Harkini raportit vabatahtliku töö kohta ja õnnitlen teda koostöö puhul kolleegidega selle koostamisel.
Rohkem kui 100 miljonit ELi kodanikku teeb vabatahtlikku tööd ja iga nende toetamisel kulutatud euro toob tagasi kolm kuni kaheksa eurot.
Olukorras, kus Šotimaal on 1,2 miljonit vabatahtlikku, kusjuures rahvaarv on 5 miljonit, ja kus vabatahtlik sektor moodustab Šoti tööjõust 5 %, peame me tunnustama avalikult vabatahtlike jõupingutusi kogu Šotimaal ja ELis.
Raportis austatakse vabatahtlikke ja keskendutakse kasule, mida saab vabatahtlikust tegevusest majandus ja sotsiaalne ühtekuuluvus.
Selles nõutakse õigusega, et kõnealune panus peaks kajastuma riiklikes raamatupidamisaruannetes.
Selles on sätestatud, et vabatahtlik tegevus annab sisemajanduse kogutoodangusse paljudes riikides umbes sama suure panuse, nagu ehitustööstus või elamumajandus.
See tähendab, et mittetulundussektor moodustab mõnes ELi riigis 5-7 % SKTst.
Vabatahtlik tegevus on kasulik teile, teie kogukonnale, teie piirkonna majanduslikule arengule ja teie riigi rahvamajandusele.
Samuti aitab see luua sotsiaalset kapitali, mida riiklikul poliitikal õnnestumiseks vaja läheb.
Nõuan tungivalt, et Euroopa Komisjon kehtestaks varuplaani, mis tagaks vabatahtlike väärtustamise, valideerimise ja nähtavuse kogu Šotimaal ja ülejäänud ELis, ja nõuan tungivalt, et kolleegid Harkini raportit toetaksid.
<D>
komisjoni liige. - Lugupeetud juhataja!
Keskendun raportile, sest tegemist on väga kasuliku ja olulise raportiga.
Tahaksin tänada sõnavõtu eest Martin Ehrenhauserit.
See raport on kasulik, sest selles keskendutakse õigustatult tsiviil-sõjalise koostöö põhielemendile, mis on just komisjoni eelisvaldkond.
Selles tegeletakse Euroopa Liidu kriisiohjamise tervikliku käsituse põhipunktidega.
See prioriteet kajastub täpselt Euroopa välisteenistuse loomises.
See teenistus tegutseb põhimõttel, et kõrge esindaja paneb paika punktid kooskõlas raportis soovitatud eesmärkidega, kaasates selleks eelkõige välisteenistuse ühise julgeoleku- ja kaitsepoliitika struktuure.
Me toetame täielikult tsiviilvõimete arendamist, et saavutada varude nõuetekohane tasakaal.
Asjakohases värbamise korras on nüüd kokku lepitud ja välisteenistus saab rakendada kohaseid teadmisi ja oskusi.
Kõik teavad, et varem ei olnud see võimalik.
Arvestatud on raporti mitmete lõigetega ja on võetud mitmeid meetmeid, mis puudutavad eelkõige tsiviil-sõjalise koostoime edendamist, Euroopa Liidu lahingugruppide paremat kasutatavust, väljaõpet, rahastamist ja koostööd põhipartneritega, eriti NATO ja Ühinenud Rahvaste Organisatsiooniga.
Me toetame ka ELi ja ÜRO suhete tugevdamist.
Oleme üheskoos juba palju korda saatnud.
Möödunud laupäeval toimus Lissabonis kõrge esindaja ja ÜRO peasekretäri järjekordne kohtumine.
ELi ja NATO suhted on tähtis teema, mida näitas eile Lissabonis aset leidnud NATO tippkohtumine.
Me pooldame ka kõikide praktiliste meetmete rakendamist, et tugevdada ELi ja NATO konkreetset koostööd ja tagada see eriti olukorras, kus mõlemad tegutsevad samal areenil.
Komisjon ning ühise välis- ja julgeolekupoliitika kõrge esindaja isiklikult tegelevad meelsasti koos Euroopa Parlamendiga selle tähtsa tsiviil-sõjalise koostöö küsimusega.
<D>
Härra juhataja, volinikul on tõepoolest õigus.
Arktika on Antarktikast mitmel põhjusel üsna erinev ning vaid mõni kuu tagasi, 8. oktoobril 2008 kõnelesin siin Euroopa Parlamendis samal teemal.
Nagu tookord ütlesin, on Arktikal aina tähtsam geostrateegiline roll meie maailmas ja viimase kümne aasta jooksul on selles piirkonnas kerkinud esile mitmesugused tõsised küsimused.
Oleme nüüd silmitsi siiani suletud mereteede avamisega, mis on otseselt kliimamuutuse tulemus.
See ei tule üllatusena, sest Arktika soojeneb palju kiiremini, sealne temperatuur on viimase saja aasta jooksul tõusnud kaks kraadi võrreldes ülejäänud maailma keskmise näitajaga, mis on vaid 0,6 kraadi.
Sellele väga haavatavale ökosüsteemile avaldavad aina suuremat survet ressursinäljas riigid, kes soovivad kasutada piirkonna potentsiaali, ilma et nad võtaks nõuetekohaselt arvesse selle ülimat tähtsust maailma kliimat tasakaalustava jõuna.
Olen nõus proua Wallise mõttega, et üleskutse kehtestada kogu varude kasutamisele 50-aastane moratoorium ei ole praktiline ega mõistlik, aga arvan, et kõik tsiviliseeritud riigid võiksid nõustuda uute varude kasutamise piiratud moratooriumiga, mis kestaks kuni uute teadusuuringuteni.
Lisaks on ELi liikmesriikide hulgas lausa kolm Arktika riiki koos kahe EMP naaberriigiga, kes moodustavad rohkem kui poole Arktika Nõukogu liikmete arvust.
Sellest piisab, et suudaksime ennast nimetatud küsimuse üleilmsel arutelul kehtestada selle sõna parimas mõttes.
Arktika on maailma kliima kontekstis väga tähtis ja ainuüksi seepärast peame osalema selle kauni ning - nagu eelkõneleja ütles - meie maailma ühe viimase puutumatu loodusega paiga uut laadi valitsemises.
<D>
Proua juhataja, volinik, lobistide ja eurokraatide ühisel jõul kehtestatud turu ühise korraldamise reform toob kaasa kolm tõsist probleemi.
Selle eesmärgiks on kaotada turureguleerimismehhanismid, liberaliseerida istutusõigusi alates 2015. aastast ning lubada peaaegu identsete siltide all kahe väga erineva veinikategooria kooseksisteerimist.
Need kolm ketserlikku ideed saavad Euroopa veinitööstusele saatuslikuks, eelkõige Prantsusmaal.
Tarbijaid eksitatakse valikutes, veinitootjate sissetulekud varisevad kokku ja sektori industrialiseerimine toob kaasa erialaste teadmiste kaotamise.
Kõnealune süstemaatiline põhimõtete hävitamine, mis määratlevad Euroopa veinitootmise iseloomu, vastab kummalisele loogikale.
Olles lõksus Maailma Kaubandusorganisatsioonile (WTO) esitamise ja kõikvõimsa Euroopa suurettevõtete lobitöö tegija Euroopa veinitootjate komitee mõju vahel, on komisjon alates 2004. aastast end süstemaatiliselt pühendanud Euroopa kanala uste avamisele kõikidele maailma rebastele.
Näib, et see toimib jätkuvalt globaliseerumise kingalusikana.
See seosetu loogika saaks selgeks uurides kahte kogumit arve.
Euroopas on välja juuritud 170 000 hektarit viinamarjapõõsaid, kui Uus-Meremaal on istanduste piirkond suurenenud 240% võrra, Austraalias 169% võrra ja Hiinas 164% võrra.
Euroopas õõnestab varustuse vähendamist hindade mõistlikul tasemel hoidmiseks suurte veinitootjate tegevus, kes vabanevad oma tooteülejääkidest madalate hindadega ja haaravad seega vaba turu.
See võtab kokku kära roosa veini turul.
See paljastab vastuolud WTO põhimõtete ja põhimõtete vahel, mis on vajalikud sektori korraldamiseks, et edendada investeerimist, kvaliteeti ja oskusteavet.
Eile avastasime edukalt, et tulevikus muutub kvaliteet kvantiteediks.
Voliniku reformidega saab selgeks, et tänased otsused tapavad homse oskusteabe.
Volinik, äärmiselt oluline on keelata segamine enne 7. juunit.
Pärast seda on ainuke relv, mis veinitootjatele arvamuse avaldamiseks alles jääb hääletamine.
<D>
fraktsiooni GUE/NGL nimel. - (DE) Austatud juhataja, José Manuel Barroso! 2009. aasta septembris pidin teile ütlema, et teie poliitilised suunised jätkavad nurjunud komisjoni poliitikat.
Teie uusliberaalsetest suunistest ei ilmne strateegia suurema sotsiaalse õigluse jaoks ega paku Euroopale paremat kaitset kriiside eest.
Need ei paku mingit alust tööks võitlemaks Euroopas edukalt vaesuse ja sotsiaalse tõrjutusega.
Nüüd tutvustate meile volinike kolleegiumi, mis teie kavaga kõige paremini sobib.
Selle eest te minu fraktsioonilt aplausi oodata ei saa.
Juba selle parlamendi koosseisu ametiaja jooksul on parlament näidanud, et võtab demokraatlikku juhtimist ja kaasarääkimist tõsiselt ning tervitan seda väga.
Räägin parlamendi ja komisjoni raamlepingust ning ühe volinikukandidaadi tagasilükkamisest ja loodan, et homme on parlament uuesti SWIFT-lepinguga tegeledes kohusetundlik.
Läbipaistvus ja ausus on institutsioonide lepetes eluliselt olulised - ainult siis, kui meil need on, võime hakata poliitikast rääkima.
Asi on Euroopa inimestes ja ülejäänud maailmas, asi on heades töökohtades ning rohkematel õigustel heale haridusele ja õiglasele tasule, asi on õiguses rahulikule arengule ning tervele keskkonnale.
Seetõttu, José Manuel Barroso, minu fraktsioon ei toeta teie suuniseid ega teie personaliettepanekut.
Valmistuge meie karmiks, ent õiglaseks seisukohtade vahetuseks teie ja teie kolleegiumiga!
<D>
Härra juhataja, see arutelu käsitleb Euroopa Parlamendi mutreid ja polte ning meie kohus on küsida, kas fraktsioone käsitlevad ettepanekud on otstarbekad.
Seistes silmitsi 30 liiget käsitleva põhinõudega, esitasin just praktilisust silmas pidades oma muudatusettepaneku - härra Corbett, ma arvan, et see oli minu muudatusettepanek -, mis võimaldas parlamendi presidendil kokkuleppel esimeeste konverentsiga lubada fraktsioonil oma töö jätkamist piiratud aja jooksul, kui tema liikmete arv langes alla teatud künnise.
Komisjonis peeti seda üldiselt heaks ideeks vältimaks seda, et fraktsiooni võiks šantažeerida lahkuda ähvardav liige, saates kohe seega laiali ka fraktsiooni.
Seepärast olen ma natuke huvitatud sellest uuest kompromissist, mille kohaselt tehakse ettepanek seada piir 25 liikme juurde.
Mulle tundub see mõistlik mõte, mis leevendaks ühte kitsaskohta, millele ma oma muudatusettepanekut ette valmistades osutasin.
Me peame alati siiski meeles pidama, et meid valiti esindama oma valijaskonna kui terviku vaateid ja huve.
On tõsiasi, et meie Euroopa valijaskond tähendab suuremal hulgal erinevaid arvamusi kui eales varem ning see on demokraatiale hea.
Ei tõuse mitte ainult selle parlamendi liikmete arv; suureneb ka seisukohtade mitmekesisus, mida liikmed endaga kaasa toovad.
Kui soovime oma parlamentaarseid volitusi edukalt täita, peab meil olema võimalus peegeldada täiel määral oma riiklike valijaskondade seisukohti.
Väike fraktsioon siin Euroopa Parlamendis võib samahästi esindada suurt arvamust hulgas liikmesriikides.
Meil peab olema võimalus töötada parlamendina konstruktiivselt ning mis veelgi tähtsam, kooskõlas ka nende inimeste soovidega, keda me esindame, sõltumata sellest, kuidas see on väljendunud fraktsioonide paigutuses ja ülesehituses.
Seega kuigi ma tervitan seda võimalikku kompromissi, tervitan ma ka mõistlikku ja pragmaatilist lähenemist kõnealusele küsimusele.
Ma loodan, et me ei luba endil lõksu langeda, arvates, et vähem fraktsiooni tähendab ilmtingimata rohkem demokraatiat.
<D>
fraktsiooni Verts/ALE nimel. - (DE) Austatud juhataja, kallid kolleegid!
Ohutus on püha teema ja seda tuleb tingimusteta eelisjärjekorras käsitleda.
Hiljuti Berliinis juhtunu, kus linnalähedane kiirraudteesüsteem kasumile eesõiguse andmise tulemusena koost lagunes, peab kindlasti jääma erandjuhtumiks.
Mida pommid ja mürsud sõjas teha ei suutnud, seda oleme pidanud kogema viimase poole aasta jooksul Berliinis.
Sellisel kujul asjade seis jätkuda ei tohi.
Ohutusargumendid tuuakse tihti esile ka siis, kui tahetakse konkurentsi piirata.
Sellistel juhtudel tekitatakse ohutusargumendid, et takistada täielikult raudteevõrkude avamist, mille me tegelikult õigusaktidega reguleerisime ja igale liikmesriigile alates 1. jaanuarist 2007 kohustuslikuks tegime.
Seetõttu tuleb teil sekkuda, sest ohutusargumentide kuritarvitamist ei tohi võimaldada.
Ohutus loomulikult maksab, kuid infrastruktuuri ja ohutusse tuleb meil investeerida.
Raha on meil olemas.
Tuletaksin kõigile meelde, et näiteks lennukikütuse vabastamine aktsiisimaksust läheb Euroopa maksumaksjale maksma 14 miljardit eurot igal aastal.
Kui see raha oleks kulutatud ohutusele, oleks meil Euroopa raudteeturg ja täna päevakorrapunktiks olev ohutus oleks tagatud.
<D>
(FR) Proua juhataja, ma soovin öelda, et härra Ortega küsimus on asjakohane.
Esiteks on Vahemere Liit praktiliste projektide jaoks.
Sellel on ka kultuuridevaheline visioon.
See on ilmselt seotud majandusliku arengu ja kõigega, mis on seotud kaasarengu, sealhulgas majandusliku arenguga.
Seega võin ma härra Posseltile kinnitada, et nende aspektidega tegeletakse ühel või teisel moel, sobival ajal Vahemere kahe kalda vahelist majanduslikku arengut käsitlevate projektide ja arutelude raames.
Teema: Dialoogi alustamine Kuubas
Nõukogu 23. juuni 2008. aasta järeldused Kuuba kohta võeti Kuuba demokraatlikes ringkondades, kes hindavad asjaolu, et kõigi poliitiliste vangide tingimusteta vabastamine on ELi jaoks keskne prioriteet, ja et ta toetab inimõiguste austamist ja tõelisi edusamme pluralistliku demokraatia suunas.
Kas nõukogu võib kooskõlas kohustustega, mille ta oma järeldustes võttis, näidata, milliseid tõhusaid meetmeid ta võtab, et kodanikuühiskonna esindajate ja demokraatliku opositsiooniga dialoogi edasi arendada?
<D>
(PL) Austatud juhataja, see on väga pingeline arutelu.
Ma soovitaksin siiski Iirimaa referendumile järgnevate avalduste tegemisel ettevaatust, suurt ettevaatust.
Igasugused ettepanekud, et Iirimaad tuleks häbistada või isegi liidust välja jätta, on Euroopale palju kahjustavamad kui referendumi tulemus ise.
Kahjuks tegi härra Schulz, kes oli tavapäraselt veidi erutatud, sellise ettepaneku.
Me peaksime meeles pidama, et Brüsseli võetud isalik hoiak põhjustas Iirimaal ärritust ja oli üheks põhjuseks, miks Iirimaa rahvas Lissaboni lepingu vastu hääletas.
Ei ole tõsi, et Euroopa kannatab ilma uue aluslepinguta.
Euroopa kannatab huvide konfliktide tulemusel ja liikmesriikide isekuse tõttu.
Sellel pole midagi pistmist Iirimaaga.
Euroopa välispoliitika kannatab näiteks Saksamaa pärast.
Saksamaa tahab luua omale häid suhteid Venemaaga Kesk-Euroopa riikide kulul.
Ka Prantsusmaa on süüdi silma kinnipigistamises Venemaa neoimperialistliku poliitika ees piirkonnas, lausudes samal ajal banaalsusi selle kohta, kuidas Euroopa, sealhulgas Poola, peaksid edasi minema.
Lissaboni lepingut ei tohiks kasutada suitsukattena meie oma möödalaskmistele.
Iirimaa rahva võetud otsust ei tohi kasutada meie endi ebaõnnestumiste varjamiseks.
(Aplaus)
<D>
kirjalikult. - (CS) Mul on hea meel teada saada, et uus ühine põllumajanduspoliitika lõpetab põllumajandustootjate diskrimineerimise perioodi teatud liikmesriikides, sealhulgas minu enda riigis.
Sooviksin tänada raportööri töö eest, mis on selgelt sellise autori töö, kes saab aru seonduvatest asjaoludest.
Seda enam olen ma ärevil püüdest kehtestada uued diskrimineerivad tingimused.
Otsetoetuste kärpimine on diskrimineerimise uus vorm liikmesriikide vastu, kus enamik põllumajandusettevõtjaid haldavad ajaloolistel põhjustel suuri maa-alasid.
Need põllumajandusettevõtjad järgivad samu eeskirju ja osutavad samu teenuseid nagu väikeettevõtjad teistes riikides ning nad vastavad samamoodi otsetoetuste saamise tingimustele.
Kärpimisest tulenev suurettevõtjate diskrimineerimine võib seada suurtes maapiirkondades töökohad ohtu ja lämmatada innovatsioonipotentsiaali.
Kui soovime kõneleda usaldusväärselt ühisturust, siis kas tõepoolest saame sallida teatud liikmesriikide diskrimineerimist, kohaldades erinevaid toetusemäärasid hektari kohta või kärpides toetusi?
12 uue liikmesriigi põllumajandustootjad on nüüd jõudnud keerulise kümneaastase perioodi lõppu, see oli kokkulepitud üleminekuperiood, mis ei kuulunud pikendamisele.
Ärgem pikendagem neid ebavõrdsusi vastuolus ELi liitumisläbirääkimiste vaimuga ja ärgem kahjustagem ELi usaldusväärsust mõnede tema kodanike silmis!
Me mängime ELi enda tulevikuga.
Seetõttu kutsun kaasparlamendiliikmeid üles toetama muudatusettepanekuid nr 10 ja 11, millega lükatakse tagasi toetuste kärpimine.
<D>
tööstuse, teadusuuringute ja energeetikakomisjoni arvamuse koostaja. - (DE) Hr juhataja, tööstuse, teadusuuringute ja energeetikakomisjon tänab raportööri meie ettepanekute vastuvõtmise eest.
Me arvame, et kokkulepe on mõistlik, kuid juhiksime siiski tähelepanu, et Koreaga on minevikus esinenud märkimisväärseid sektoraalseid probleeme.
Pean siinkohal näiteks silmas arutelu laevaehitustööstuse dumpinguhindade kohta viimastel aastatel, kus esines ka kohtuprotsesse.
Soovime kontrollida, kas kõnealuseid sektoraalseid probleeme lahendatakse tagamaks, et mõlemad pooled end tõesti avavad ja Korea ei ole ühepoolne kasusaaja, ning et vastastikune täiendavus on tagatud isegi, kui mõtleme oma farmaatsiatööstuse, autotööstuse või paljude muude tööstussektorite peale.
Üks konkreetne teema oli Kaesong.
Volinik käsitles just teemat, kuidas kaasata kõnealused Põhja-Korea eripiirkonnad.
Kuulduste kohaselt kavandatakse veel kaheksat eripiirkonda.
Tööstuse, teadusuuringute ja energeetikakomisjoni arvates peaksid siin kehtima rahvusvahelised normid.
Me ei saa enda vabakaubanduslepinguid niimoodi õõnestada.
Seetõttu palume, et eriti põhjalikult kontrollitaks kõnealust aspekti.
Muidu täname väga ka komisjoni nende läbirääkimiste eest!
<D>
komisjoni liige. - (EL) Proua president, auväärsed Euroopa Parlamendi liikmed, ma sooviksin kõigepealt tänada proua Willmotti suurepärase raporti eest, mille ta ühenduse töötervishoiu ja tööohutuse strateegia kohta koostanud on.
Komisjon pöörab töötervishoidu ja tööohutust käsitlevale poliitikale suurt tähelepanu ning nõustub teiega arvukate soovituste osas.
Tõepoolest, ma sooviksin rõhutada, et see peab olema ühenduse strateegia, mitte vaid komisjoni oma.
See on tõesti ainsaks viisiks saavutada tähtis ja ambitsioonikas eesmärk, milleks on pidev ja jätkusuutlik tööõnnetuste ja kutsehaiguste vähendamine.
Üheks meie esmaseks mureks on seega võimalikult paljude poolte kaasamine poliitilisel, täidesaatval ja institutsioonilisel tasandil.
Komisjoni strateegiline eesmärk saavutada tööõnnetusjuhtumite arvu 25%-line vähenemine Euroopa Liidus aastatel 2007 kuni 2012 nõuab tõesti aktiivset osalemist ja pühendumist mitte ainult ametiasutuste poolt, vaid ka tööturu osapooltelt, kes võtavad töökoha tasandil õnnetusjuhtumite ennetamise vastutuse enda kanda.
On väga oluline rõhutada kohustust, mille liikmesriigid nõukogu 25. juuni 2007. aasta resolutsiooniga endale võtsid: arendada ja rakendada avaliku töötervishoiu ja tööohutuse strateegiad vastavalt riiklikele tingimustele koostöös tööturu osapooltega, ning samuti püstitada riiklikud mõõdetavad eesmärgid õnnetusjuhtumite ja kutsehaiguste vähendamiseks, seda eriti nendes tegevusharudes, kus näitajad on üle keskmise.
Komisjonil on eriliselt hea meel Euroopa Parlamendi vastukaja üle oma teatisele ja selles esitatud üldistele eesmärkidele ning tegevuskavadele avaldatud toetuse üle.
Ma olen märganud parlamendi muret seoses korraliku planeerimise vajadusega ja varade jaotamisega, ning seoses edusammude hindamisega ja strateeegia eesmärkide saavutamist käsitlevate raportite esitamisega.
Komisjon esitab ühenduse tegevuskava tulemustabelis detailid ja täpse kava ühenduse tasandil võetavate erimeetmete kohta.
Samuti tagame me töötervishoiu ja tööohutuse nõuandekomitee osalemise kolmepoolse teabevahetuse raames, kus käsitletakse riiklike strateegiate sisu, eesmärke, võetud meetmeid ja edusammude jälgimist.
Parlamenti teavitatakse aegsasti menetluse tulemustest.
Seoses teie taotlusega nõukogu direktiivi 91/383 läbivaatamise kohta, sooviksin ma auväärseid Euroopa Parlamendi liikmeid teavitada, et komisjoni talitused analüüsivad hetkel sõltumatu nõustaja koostatud uurimuse alusel olukorda mitmetes liikmesriikides.
2008. aastal koostatakse asjakohane aruanne ja komisjon otsustab aruandes esitatud järelduste põhjal, milliseid edasisi samme sellel alal võtta.
Seoses nõukogu direktiivi 92/85 läbivaatamise taotlusega sooviksin samuti teid teavitada, et pärast konsulteerimist Euroopa tööturu osapooltega seoses võimalike muudatusettepanekutega sellele direktiivile, koostavad komisjoni talitused hetkel mõju hinnangut eesmärgiga välja selgitada direktiivi teatud muudatusettepanekute tagajärjed.
Juhul kui komisjon otsustab mõju hinnangu valmimisel asjakohase ettepaneku esitada, on tõenäoline, et see ettepanek võetakse komisjoni poolt 2008. aastal vastu.
Ma jagan teie arvamust selle kohta, et tuleval perioodil on vaja parandada ühenduse õigusaktide järgimist tervishoiu ja ohutuse alal, eriti väikeste ja keskmise suurusega ettevõtjate poolt, kombineerides selleks meetmeid, mis asetavad tasakaalustatult rõhu tööandja poolsele vastutusele ja töötajate osalemisele.
Seoses töötervishoiuga eeldan ma, et uus strateegia on edasiseks sammuks tervema töökeskkonna loomise poole kogu ELis, kus rahuldatakse vananeva töötajaskonna vajadused ja kaitsetumad rühmad on täielikult kaitstud.
Komisjon tõhustab oma pingutusi tervisenäitajate piisava määratlemise ja muude statistiliste meetmete suunas, et tagada korralikku järelevalvet ametialaste ohtude üle.
Me oleme veendunud, et prioriteedid, mis esitati ühenduse strateegias aastateks 2007-2012 ning raportis, mille te täna vastu võtate, avavad tee ohutumatele ja tervislikematele töökohtadele Euroopa Liidus.
<D>
(DA) Härra juhataja, tänaõhtuses arutelus osalemine on teatud määral eriline kogemus.
Ma olen viis aastat teinud Catherine GuyQuintiga tihedat koostööd.
Me mõlemad oleme olnud oma fraktsioonide eelarvekoordinaatorid.
Oleme sel teekonnal ka omavahelisi lahinguid pidanud, kuid enamasti võidelnud ühiselt eelarvekomisjonis valitseva koostöö vaimus.
Catherine, sa lõpetad ja ma tahan kasutada juhust sind koos veedetud aja eest ametlikumalt tänada.
Olen väga palju õppinud!
Minu prantsuse keele oskus on paranenud ja ma olen õppinud palju ka sinu käitumislaadist; olen hakanud seda austama.
Sina oled veelgi suurem mõttetuste vastane kui mina, aga teinekord on see vajalik!
Täna õhtul annab lahkuv parlamendikoosseis teatepulga üle uuele koosseisule, mis valitakse 4.-7. juunini.
Kui Iirimaa valijad ütlevad oktoobris "jah” ja Lissaboni leping jõustub aasta lõpul, tuleb meil kiiresti tegutseda, sest lepingu jõustumine mõjutab palju Euroopa Parlamendi tööd, sealhulgas tööd, mida tuleb teha eelarvete kallal.
Seda kirjeldatakse proua GuyQuinti raportis hästi ja selgelt.
Sa oled uutele Euroopa Parlamendi liikmetele üleandmiseks koostanud esmaklassilise dokumendi.
Euroopa Parlament on ametlikult kaasatud mitmeaastase finantsraamistiku kehtestamisse, aga meil ei ole endiselt õnnestunud muuta seitsmeaastast finantsraamistiku perioodi viieaastaseks, nii et see vastaks komisjoni ja Euroopa Parlamendi ametiajale.
See võimaldaks meil alati nende raamistike kujundamisel kaasa rääkida.
Euroopa Parlament saaks täieliku kontrolli kogu eelarve, sealhulgas põllumajanduseelarve üle.
Usun, et ELi põllumajandustootjatele ja kodanikele oleks kasulik, kui see tooks kaasa põhjalikud arutelud põllumajanduspoliitika teemal ning kui kinniste uste taga toimuv lehmakauplemine asenduks avatud ja demokraatliku mõttevahetusega.
Keegi ei saa ennustada põllumajanduskulude taset, aga kahtlemata välditaks sellega niisuguste süsteemide säilimist ja edasiarendamist, mida me ei suuda oma kodanikele selgelt ja loogiliselt ära seletada.
Iga-aastast eelarvemenetlust muudetakse ja eelmisel aastal proovisime täita uusi Euroopa Parlamendi eelarvekomisjoni tööle esitatavaid nõudeid.
Et läbirääkimistele järgneb vaid üks lugemine, tuleb meil ettevalmistusi hakata tegema varem ja palju hoolikamalt.
Põhimõtteliselt ei ole see kuigi rumal mõte.
Arvan, et eelmise aasta uue korra üldisel katsetusel olid head tulemused.
Lissaboni lepinguga antakse Euroopa Parlamendile uued eelarvealased volitused ja uus töökord ning proua GuyQuinti raport pakub Euroopa Parlamendi tulevasele koosseisule suurepärast alust selle töö tegemiseks.
Ma usun ja loodan, et meil õnnestub saavutada Lissaboni lepingu vastuvõtmine ning kindlustada selliselt ELi töö avatumaks ja tõhusamaks muutumine.
<D>
- (LV) Daamid ja härrad, olukorras, kus Lõuna-Kaukaasias konkureerivad mitme mõjuka geopoliitilise osaleja huvid, on tähtis kindlaks teha nende tegelik mõju.
Raportis on enamasti välditud Venemaa tegeliku rolli tunnistamist selles piirkonnas.
Meie kogemused Balti riikides on näidanud, et paljude probleemide põhjuseks on Venemaa neoimperialistlik välispoliitika ja soov uuesti saavutada mõju alade üle, mis ta kaotas.
Ma ei saa nõustuda raportis väljendatud seisukohaga, et NATO liikmeks saamine soodustab konflikti taaspuhkemist Abhaasias ja Lõuna-Osseetias.
Me peaksime märkima, et rohkem kui 70 % Gruusia elanikest hääletas tegelikult NATOga ühinemise poolt, kuid just Venemaa muutis olukorra keeruliseks, õhutades muutusi etnilises koosseisus ja muutusi kodanike osakaalus.
Me ei tohi eirata rahva soovi lääne demokraatiale lähemale liikuda.
Gruusia demokraatia edenemise tõendiks on ka 5. jaanuaril toimunud presidendivalimised, mis üldjoontes viidi läbi kooskõlas rahvusvaheliste standarditega.
On võimalik, et oleme olnud Aserbaidžaani suhtes liiga kriitilised, sest riik väljendas soovi austada inimõigusi - 119 vangi, kaasa arvatud ajakirjanikud, vabastati detsembris presidendi dekreedi alusel.
Euroopa Liit peab aktiivsemalt osalema pikale veninud konfliktide lahendamises, mis on stabiilsuse ja arengu eeltingimus.
Esimeseks sammuks võiks olla julgustada neid asendama Vene vägesid rahvusvaheliste rahuvalvajatega.
Peame Venemaaga rääkima selges keeles.
Mõistujuttude keele kasutamine ei ole lubadustelt tegudele ülemineku tee.
Tänan teid.
<D>
(SL) Ka mina sooviksin väljendada oma kaastunnet Haiti sündmuste vastu, kuid ka õnnitleda Euroopa Komisjoni ja Euroopa institutsioone nende suhteliselt asjakohase reageeringu vastuse pärast.
Sellegipoolest küsin ka mina endalt, nagu osa kaasparlamendiliikmed, kas meie reageering on olnud piisavalt kiire?
Võib-olla ei oleks halb mõte, kui paruness Ashton, komisjoni asepresident, külastaks isiklikult traagilise sündmuse toimumispaika, kuna see võib mitmel põhjusel oluline olla.
Ma ei nõustu nendega meie seast, kes väidavad, et sõdurite ja muude õiguskaitsjate kohalolek võib kuulutada meie Haiti suhtes koloniaalse hoiaku võtmise algust.
Minu arvates, ei ole sellised väited ei õiglased ega asjakohased.
Kuid tähtis on, et võtaksime järgmisel rahvusvahelisel konverentsil Haitil vastu pikaajalised meetmed riigiasutuste taasülesehitamiseks, et nad saaksid jälle toimima hakata.
Siinkohal pean ma eelkõige silmas tervishoiu- ja hariduspoliitikat.
Ainult selline poliitika ja ainult arendustegevus nendes valdkondades ja institutsioonides aitab muuta Haitit stabiilsemaks riigiks, kui see siiani on olnud.
<D>
(DE) Proua juhataja, tõsiasi, et Euroopa Liidul on niivõrd kehv avalik maine, on kahjuks paljuski tingitud OLAFist.
Nõustun eelneva sõnavõtjaga, et OLAF pole ei liha ega kala ning rakendab iseloomulikult meelevaldset lähenemisviisi.
OLAFi töötajad on käinud minu juures rääkimas, kui masendavad asjad on, et kasutatakse kaht liiki mõõtmist ning et pole määratud selgeid standardeid.
Üks OLAFi töötaja võrdles OLAFi tavasid isegi salapolitsei, teisisõnu ebademokraatliku institutsiooni omadega.
Puhuks oli muidugi veel kord niinimetatud Galvini raport, siseraport, milles avaldatakse Euroopa Parlamendi liikmete paljud tavad, mis oleks viinud, kui OLAF kasutaks samu standardeid, ulatuslike juurdlusteni, sealhulgas Herbert Böschi omani, kes end OLAFi isaks nimetab.
Mis toimub sel juhul teiste seas saksa liikmetega?
Mis toimub paljude teiste liikmetega?
Õige lähenemisviisi rakendamise ja selle tegemise asemel, mida minu juhtumil tehti, teisisõnu öeldes, et tegutseme omal algatusel, kui on pettuse kahtlus, näiteks maksudest kõrvalehoidumine või ebaseaduslik erakondade rahastamine, tõmbub OLAF tagasi ega tee midagi.
Muidugi on see suuresti tingitud ka praeguse peadirektori isiklikust lähenemisviisist.
Tegemist on väljakutsega teile, volinik.
See mis siin toimub, pole demokraatia vääriline.
Minu juhul mõeldi välja tehnilised vead ja otsiti ning otsiti.
Lõpuks polnud süüdistustel tõepõhja, mis oli OLAFi jaoks piinlik.
Ent juhtumitel, kui pettusekahtluses võib olla tõde, ei tee nad midagi ja lihtsalt vaatavad kõrvale.
Antud põhjusel olen arvamusel, et paljud ELi ametnikud töötavad samal moel nagu OLAF ning et seda liiki ELi ametnikkonda kauem toetada ei saa, et paljud ELi ametnikud tuleks kohtu ette tuua ning et meil on viimaks vaja tõelist demokraatiat Euroopa tasandil - võimude lahususega ning mitte sellist OLAFit, nagu meil praegu on!
<D>
Seni Afganistani suhtes järgitud strateegia ei ole toonud kaasa oodatud tulemusi.
Mul oli hea meel teada saada NATO Afganistanis kaasatuse kalenderplaani kehtestamisest ning selle riigiga pikaajalise partnerluse deklaratsiooni allkirjastamisest Lissabonis toimunud NATO tippkohtumisel.
EL esitab samuti järjepidevama ja paremini kooskõlastatud lähenemisviisi selle piirkonna suhtes, mis võtab arvesse piirkondliku töö tsiviilaspekte ja olulisust.
Me peaksime jätkuvalt toetama vaesuse, naistevastase diskrimineerimise ja oopiumi tootmise vastu suunatud reforme.
Meie jõupingutused peaksid keskenduma suuremale austusele inimõiguste ning seaduse ja korra vastu, ehitades õigusriiki ja integreerides Afganistani täielikult rahvusvahelise kogukonnaga.
Need jõupingutused peaksid hõlmama ka administratsiooni ja avaliku teenistuse ülesehitamist ja reformimist koolitusprogrammide, ehitusele antava abi kaudu ning olemasoleva infrastruktuuri kasutamise ja ELi nõuannetega.
Afganistan peaks osalema prioriteetide kehtestamisel ja elluviimisel, mis aitab ehitada üles kodanikuühiskonda ja tagada, et afgaanid võtavad vastutuse riigi eest.
Samal ajal peame meeles pidama, et tagaksime meie poolt Afganistani saadetavate isikute- koolitajad ja relvajõudude liikmed, kelle ülesanne on tagada nende plaanide elluviimine - julgeoleku.
Me ei saa nõustuda kaugjuhtimisega lennukite kasutamise lõpetamisega, sest see põhjustaks nende inimeste turvalisuse olulise vähenemise.
Meie strateegia peaks võtma arvesse nii Afganistani kodanike kui ka meie esindajate, kes töötavad riigi arendamise nimel, julgeolekut.
<D>
Hr juhataja, neli aastat hiljem toimub meil viimaks mõttevahetus ettevõtte European City Guides üle.
Ma ei suutnud kohale tassida mulle tulnud kaebuste virnu, nagu teisedki kolleegid viitasid.
Euroopat tümitatakse, sest ta ei seo end oma kodanikega ja siinkohal on meil kuldne võimalus - ja ma suunan selle nõukogule - siduda end kodanikega, kel on tõsine probleem ja kes pöörduvad oma parlamendisaadikute poole lahenduse leidmiseks.
Asi ei puuduta ainult äriettevõtteid.
Olen kuulnud koolisekretäridest, kes kirjutasid sellele ekslikult alla ja keda terroriseeritakse ja kes on maksnud raha.
European City Guides'i tragöödia seisneb selles, et see töötab, sest inimesi ähvardatakse ja hirmutatakse.
Kas maksad või mitte, ikka jätkavad nad inimeste ahistamist ja kuritarvitamist.
Kuid see on Euroopat hõlmav probleem ja nõuab seepärast ka Euroopat hõlmavat lahendust.
Pean väikest rõõmupidu, et meil on käsil see mõttevahetus ning et mu kolleeg Simon Busuttil kavatseb koostada raporti ja valmistada ette teavet, kuid arvan, et nõukogu peaks selles küsimuses olema natuke ennetavam, samuti komisjon.
Küsimus on väga spetsiifiline ja tõstatab viis käsitlemist vajavat võtmetähtsusega valdkonda.
Minu arvates on see probleem tohutu, kuid me peame seda kvantifitseerima.
Teabevahetus on suurepärane mõte, kuid võib põhjustada pettumust, kui sellele ei järgne tegevust.
Peame täitma seaduselüngad.
Näiteks Iirimaal tsiteeritakse Euroopa õigust neile, kes on registreerunud ettevõttes European City Guides.
Neile öeldakse, et nad antakse kohtu alla teises liikmesriigis ning trahvitakse ja karistatakse.
Nad saavad telefonikõnesid meeletu ahistamisega nende endi ja kaastöötajate suhtes.
See on vastuvõetamatu.
Me peame kindlasti uuesti määratlema, mis on tarbija, sest nagu ma juba ütlesin, see ei puuduta üksnes äritegevust.
Kuid kordan olulist.
Meil on praegu suurepärane võimalus näidata inimestele kogu Euroopas, et oleme tegusad küsimustes, mis puudutavad otseselt neid.
Kasutagem siis hetke ja ärgem raisakem seda täna lihtsalt sõnadele ja tegevusetusele.
<D>
Härra juhataja, tunnustades seda suurt tööd, mida proua Klaß on raporti Naiste olukord ELi maapiirkondades koostamiseks teinud, pean ma küsima: kas me võrdleme seda maapiirkondades elavate meeste või linnas elavate naiste olukorraga?
Millises kontekstis me siin räägime?
Ei ole olemas sellist ühtset gruppi nagu "ELi maapiirkondade naised".
Ka mina olen ELi maapiirkonnast pärit naine, aga minu naabruses elav naine, kellel on kuus või seitse last ja töötu mees ning kes ei suuda maksta oma üüri või pangalaenu, on sootuks teist tüüpi maapiirkonnas elav naine.
See ei ole ühtne grupp ja me peame olema selles küsimuses väga ettevaatlikud.
Paljud maapiirkondade naised harrastavad linlikku elustiili, samas kui teiste elus on palju vaesust ja raskusi.
Ka maal saab elada linlikult, kui sinu ukse ees on kaks autot, su kodus on kõik mugavused, info- ja sidetehnoloogia ning sa käid ehk isegi kord aastas välismaal puhkamas.
Pangem siis see teema mingisse konteksti.
Tegelik probleem on siiski kõigile naistele valikuvõimaluse tagasiandmine: võimalus abielluda või mitte, saada lapsi või mitte, teha karjääri ja ennast täiendada või mitte, jääda koju või minna tööle, alustada äri või omandada vara.
Mõne aasta eest, kui ma tahtsin osta Brüsselis korterit, ei olnud Brüsseli pangaametnik nõus minu laenutaotlust enne kinnitama, kui ka mu abikaasa oli sellele alla kirjutanud.
See oli kõigest mõne aasta eest Brüsselis.
Ma sain siiski oma laenu ja mu abikaasa ei pidanud sellele alla kirjutama.
Kas ma pean ütlema, et ma protestisin valjult!
Seega, kui me vaatame raha, vara ja ettevõtluse kättesaadavust, siis me näeme, et maapiirkondades on palju erinevat tüüpi naisi.
<D>
fraktsiooni UEN nimel. - Härra juhataja, ka mina tahaksin tunnustada härra Florenzit tema töö ja pühendumise eest selle raporti koostamisel ning muidugi tema võime eest kuulata ja mõista kõiki erinevaid seisukohti.
Keset seda ulatuslikku majandussurutist on ülimalt tähtis, et Euroopa Parlament kui seadusandja keskenduks keskkonnahoidliku energiatehnoloogia jaoks võimaluste loomisele.
Euroopast võib saada maailma juhtiv jõud mitmesugustes taastuvenergiaga seotud valdkondades ning me peaksime leppima kokku konkreetses, tõhusas ja kooskõlastatud strateegias, kaasates valitsused, vabaühendused, akadeemilised ringkonnad, ärisektori, visionäärid, et probleemidest rääkimise asemel neid lahendada.
Meil on vaja vähendada bürokraatiat ning toetada väikesi ja keskmise suurusega ettevõtjaid ja tehnoloogia arendajaid.
Turg on olemas.
Õigusraamistik on selge.
Meil on pandud paika taastuvenergiaga seotud eesmärgid.
Kuigi rahastamist selleks napib, on nende eesmärkide saavutamine äärmiselt oluline tehnoloogia arengu ja spetsialistide säilitamise seisukohalt.
Pangad ja rahastajad peavad võtma riske keskkonnahoidliku tehnoloogiat rakendavate alustavate ettevõtete toetamiseks.
Kui me selles vallas oma tegevust tõhustame, toob see pikaajalist kasu.
Tekib uusi töökohti ja teenitakse tulu.
Kui me aga selle väärtusliku aja kaotsi laseme, siis jääme kaotajaks, sest teised riigid on vägagi valmis seda lünka täitma.
Näiteks Iirimaa võiks saada ookeanilainete tehnoloogia pioneeriks, nagu Soome on seda mobiilsidetehnoloogia vallas.
Tänu ilmastikule ja asukohale Atlandi ookeanis on meil potentsiaal selleks vaieldamatult olemas.
Tehnoloogia on meil patenditud.
Meil on olemas eriteadmised ja õigusraamistik.
Kuna turg on olemas, siis on tegemist suurepärase võimalusega luua uusi töökohti, vähendada elektri hinda, tagada energia varustuskindlus ja piirata süsinikdioksiidi heitmeid ning muidugi saada patenditulusid.
Nüüd peame me toetama oma ettevõtteid, kes on sellesse punkti jõudmiseks üle kümne aasta tööd teinud.
Nad on võtnud riske ja meie peame neid suurema rahastamise kaudu toetama.
Viivitamine oleks praegu kahjulik.
Keskkonnahoidlik tehnoloogia on meie tulevik.
Meil on praegu võimalus - kasutame selle ära.
<D>
(ES) Austatud juhataja, volinik Dimas, eesistuja Borloo, kallid kolleegid, on aeg tegutseda ja käesoleval arutlusel olev õigusaktide pakett võimaldab meil tegutseda.
Olgugi et paketi tulemus ei ole märkimisväärne, peaksime siiski endaga suhteliselt rahul olema.
Kui pakett homme vastu võetakse, saadab see tugeva signaali teistele riikidele, et Euroopa Liit on kliimaprobleemile pühendunud ning juhib võitlust kliimamuutuste vastu.
Võitlus kliimamuutuste vastu ja liikumine vähem tarbiva ja vähem süsinikdioksiidi tootva ühiskonna poole on ülemaailmne prioriteet.
Käesolevate õigusaktidega saame plaanida tulevasi investeeringuid, et vähendada heitkoguseid, seda eelkõige energiatõhususe ning suurel hulgal süsinikdioksiidi tootvate tehaste järkjärgulise demonteerimisega.
Tänan kõiki, eriti Avril Doyle'i, tänu kellele me täna siin oleme!
Olen väga rahul õigusaktide paketiga, mille me homme loodetavasti ka vastu võtame.
<D>
(HU) Tänan teid, härra juhataja.
Kõigepealt sooviksin õnnitleda proua Thomseni suurepärase raporti puhul.
Võttes arvesse kliimamuutuste põhjustatud väljakutseid, meie suurt sõltuvust fossiilkütustest ja maapiirkondades töökohtade loomisega seotud kasvavat väljakutset, vajab Euroopa selget, kergesti järgitavat reguleerimissüsteemi, mis võimaldaks Euroopal tõhusalt tegutseda seoses taastuvenergia tootmisega ja eelkõige seoses biomassi tootmisega.
Peame tootjatele looma sellise õigusliku keskkonna, milles sätestatakse selgelt taastuvenergiaga seotud tegevused ja tegevusraamistik.
Meie direktiividel ei ole taastuvenergia osakaalu suurendamisel mingit mõtet, kui puuduvad asjakohased tingimused; asjaomased isikud ei soovi riskida sellist uut liiki tootmise alustamisega.
Me ei saa lubada sellise olukorra tekkimist, kus juhime põllumajandustootjad eksiteele, julgustades neid Euroopa Liidu tasandil tootma bioenergia tootmiseks vajalikku toormaterjali, samas kui mõnedes riikides ei võimalda regulatiivne raamistik riiklikul tasandil optimaalset keskkonda selle tegemiseks.
Pikas perspektiivis on vaja hästi läbimõeldud programmi, sest vastasel juhul näevad tootjad sellises tootmises liiga suurt riski.
Peame tagama tootmiskindluse, kuid me ei saa oodata, et tarbijad maksaksid kõrgemat jaehinda.
Tootjad vajavad ergutusi ning mõnel juhul tuleb pakkuda maksusoodustusi, et tagada, et üleminekuga ei kaasneks neile tegevusraskusi.
Peame pakkuma asjakohaseid ergutusi, et tagada, et biokütuse tootmine ei tooks kaasa toiduainete hinna tõusu, sest see õõnestaks kogu programmi.
Ma tänan teid tähelepanu eest.
<D>
- (DE) Härra juhataja, enamus inimesi Euroopa Liidus, arvatavasti enamus valitsusi Euroopa Liidus ja peaaegu kindlasti enamus Euroopa Parlamendi liikmeid lootis novembris, et presidendiks valitakse Barack Obama.
See on hea, kuigi tänase arutelu käigus võis mõnedes sõnavõttudes kuulda ka ehk veidi skeptitsismi, et kas see kõik oli ikka nii tore.
Muidugi peab Euroopa tulevikus oma seisukohtadele kindlaks jääma, kuid pahatahtlikud kommentaarid Ameerika Ühendriikide aadressil on jäänud minevikku, sest me ei saa enam mugavalt lükata kõike George Bushi kaela; ja see seab meile teatud kohustuse.
Euroopa Liidu ja Euroopa Parlamendi poliitika, mis puudutab Atlandi-üleseid suhteid, ei saa enam seisneda pelgalt Ameerika Ühendriikidele nõudmiste esitamises; nüüd peame me vastama sellega, mida meie saame teha selleks, et muuta see partnerlus tõhusaks.
Võtkem näiteks Afganistan, mida mainisid mitmed parlamendiliikmed.
Mida peaks Euroopa Liit meie arvates tegema, et parandada ja tugevdada politseimissioone, et jätkata tsiviilelanike ning riigi ülesehitamise toetamist?
See oleks meie kui Euroopa Liidu ülesanne; las sõjalise poole eest hoolitseb NATO.
See on teema, mida me peame väga konkreetselt arutama.
Mida on meil pakkuda?
<D>
(DE) Tänan teid, lugupeetud juhataja!
Üritan oma kõneajast kinni pidada.
Põhimõtteliselt tervitame SIS II ja selle funktsioonide kasutuselevõttu.
Kui olin käesoleva aastatuhande alguses siseminister, tegin selle süsteemi nimel usinalt lobitööd.
Sel ajal lubati meile, et see võetakse kasutusele 2007. aastal ning üks põhjustest oli see, et vajasime seda kiiresti uute liikmesriikide jaoks, et nad saaksid selles julgeolekustruktuuri arendamises osaleda.
Uued liikmesriigid on nüüd siin, ent SIS II ei ole ikka veel siin.
Seda viivitust tuleb armutult analüüsida ja uurida.
Sellel peavad olema ka selged tagajärjed.
Peame mineviku kogemustest tuleviku jaoks õppima.
Peame tunnistama, et komisjon on SIS II projekti edendamiseks teinud kõik ja talunud ka tulemusi, mis on alla ideaalse.
Ent me ei tohi unustada, et ei ole mõtet siin liiga suurt kompromissi teha, sest see toimuks süsteemi stabiilsuse ja usaldusväärsuse kulul.
Seega peaksime vältima täiendavat finantskoormust liikmesriikidele, mis võib tuleneda analüüsist ja katsetest, ning ka edasisi viivitusi süsteemis.
Selle jaoks vajame 100% läbipaistvust ja ka selget keelt nende jaoks, kes seda projekti komisjoni nimel rakendavad, ning see peab tähendama ka seda, et vajadusel on ka nendele projektijuhtidele finantstagajärjed.
<D>
komisjoni liige. - Härra juhataja, komisjon tervikuna tervitab kogu südamest huvi, mida parlament tunneb ühtse tugiraamistiku, või nagu ma sellele lühidalt viitaksin, CFRi vastu.
Ühtne tugiraamistik on pikaajaline projekt ELi õigusaktide kvaliteedi ja järjepidevuse parandamiseks.
Lubage mu sellega seoses vastata teie küsimustele.
Kõigepealt tahaksin öelda, et muidugi kavatseb komisjon tagada, et komisjoni ühtne tugiraamistik tõlgitakse ära, nii et seda saab arutada ja kohaldada, et parandada ELi lepinguõigust käsitlevaid õigusakte ja et muuta lepinguõigus ühtsemaks.
See põhjendus ei kehti siiski esialgse teadusliku eelnõu kohta.
Komisjoni ühtne tugiraamistik tuleb suure tõenäosusega märksa lühem kui teaduslik eelnõu.
Võttes arvesse suurt tööd, mida läheb niigi tarvis ühtse tugiraamistiku tõlkimiseks, ei ole mõtet kulutada väärtuslikke tõlkeressursse teadusliku eelnõu nende osade tõlkimisele, mis ei ole ühtse tugiraamistiku seisukohast vajalikud.
Komisjon jätkab praegu oma poliitiliste eesmärkide põhjal nende teadusliku ühtse tugiraamistiku osade väljavalimisega, mis on asjakohased komisjoni lõpliku ühtse tugiraamistiku jaoks.
Sellesse valikuprotsessi on vastavalt nende pädevusvaldkonnale kaasatud kõik asjaomased peadirektoraadid, sealhulgas muidugi ka justiits- ja siseküsimuste peadirektoraat.
Lõplik valik esitatakse konsulteerimiseks teistele institutsioonidele, sealhulgas parlamendile ja sidusrühmadele.
Komisjon tagab muidugi, et 2007. aastal organiseeritud seminaride tulemusi ühtses tugiraamistikus arvesse võetaks.
Komisjon on ühtset tugiraamistikku alati pidanud parema õigusloome vahendiks.
Ühtne tugiraamistik peaks sisaldama lepinguõiguse valdkonna määratluste, üldiste põhimõtete ja näidiseeskirjade kogumit.
Komisjon ei ole veel otsustanud, milliseid lepinguõiguse teemasid ühtne tugiraamistik peaks hõlmama.
Komisjon arvestab lepinguõiguse ühtset tugiraamistikku käsitleva otsuse vastuvõtmisel parlamendi ja nõukogu seisukohaga.
Nagu ma olen juba maininud, lühendab komisjon üsna tõenäoliselt praegust teaduslikku eelnõu ning arvatavasti osutub vajalikuks järelejäänud teksti muuta, et teha see poliitika kujundamise eesmärgil kasutatavaks.
Kuigi praegu on veel vara öelda, on tõenäoline, et ühtsest tugiraamistikust peaks saama mittesiduv õigusloomevahend.
Komisjon saab täiesti aru, et parlament tahab olla ühtse tugiraamistikuga tehtavast tööst pidevalt informeeritud ja sellesse kaasatud.
Me tervitame parlamendi kaasatust ühtse tugiraamistikuga seotud protsessi ja loodame sellele väga.
Komisjon jätkab parlamendi kursis hoidmist kõigi arengutega kõige asjakohasemal viisil, eelkõige parlamendi ühtse tugiraamistiku töörühma kaudu, ning konsulteerib parlamendi ja kõigi sidusrühmadega oma esialgse valikuprotsessi tulemuste üle.
Kui komisjoni ühtne tugiraamistik on valmis, otsustab komisjon selle üle, kas seda on vaja ajakohastada, ning valib parima võimaliku mehhanismi selle tegemiseks.
Tahaksin lõpetada, tänades teid parlamendi toetuse eest komisjoni tööle selle olulise toimikuga.
<D>
(HU) Euroopa Komisjon on Euroopa Liidu määratav otsuseid tegev organ.
Volinike osas peaksid olema nõudmised järgmised: õige inimene tema karjäärist ja valmidusest lähtuvalt õiges kohas.
Viis, kuidas volinikke üles seatakse ja valitakse, tagab aga, et positiivne tulemus saavutatakse ainult juhuslikult.
Valitsused ei soovita inimesi konkreetseks ülesandeks vaid ametikohaks.
Kõik, kelle nad üles seavad - kui ta kandidatuuri tagasi ei võta -, saavad ELi volinikuks.
Komisjoni president üritab leida kõnealusele inimesele ülesannet ning nõnda pööratakse järjekord ümber.
See tähendab, et üritan leida kuube, mis nööbiga sobiks.
Veel midagi, mis väärib mainimist: spetsialiseeritud komisjonide kuulamistele ei järgne hääletus, vaid selle asemel kirjutab väike ring inimesi kuulamise kohta kirju.
Alati räägite demokraatiast, ent kardate ikka veel otsevalimisi.
Olgu tegemist ELi põhiseaduse, referendumi või võimalikku kandidaati puudutava komisjoni koosolekuga.
Kuulamiste jooksul ütlesid volinikukandidaadid vaevalt midagi konkreetset.
Nad ei tahtnud kohustust võtta, vastutust võtta.
Siiski sai sellegipoolest selgeks, et nad eelmisest komisjonist ei erine, vaid tahavad tsentraliseeritud Euroopat; nad pole õppinud finantskriisi õppetundidest, vaid jätkavad liberaalse majanduspoliitika järgimist.
Palju on neid meist, kes selle komisjoni poolt ei hääleta, ning see ei tee meist Euroopa vastaseid.
Lihtsalt teeme, mida meie valijad - mitu miljonit Euroopa kodanikku - meilt ootavad.
<D>
(NL) Proua juhataja, lubage mul alustada sellega, et väljendan oma kõhklusi seoses arutelu all oleva resolutsiooni ajastusega.
On tõsi, et juunis palus Euroopa Ülemkogu parlamendil esitada ettepaneku parlamendi tulevase koosseisu kohta, kuid nüüd avastame me, et kogu ettepanek põhineb reformilepingul, tekstil, mis tuleb alles ratifitseerida, rääkimata siis veel jõustamisest.
Teiste sõnadega, me rakendame vankri hobuse ette.
Juhtumisi pole see esimene kord, kui niisugune asi juhtub, ja tõesti, see ajab juba iiveldama.
Kõnelen siin mitte Identiteedi, Traditsiooni ja Suveräänsuse fraktsiooni nimel, vaid väikese liikmesriigi esindajana - või õigemini tulevase liikmesriigi esindajana, sest enam pole küsimus kas vaid millal Belgia lõheneb ja Flandriast saab sõltumatu riik.
Ma lobisen.
Ma arvan, et kahaneva proportsionaalsuse põhimõte, mille poolt raport kõneleb, on kõige töökindlam ja ka kõige õiglasem lähtepunkt, vähemalt kui uskuda, et väiksematel liikmesriikidel ja nende esindajatel parlamendis peab ka tulevikus olema võimalik omada sisulist rolli.
Igal juhul ma toetan kahaneva proportsionaalsuse põhimõtte laia tõlgendust ja seepärast kavatsen toetada asjaomast muudatusettepanekut, mille esitajaks on hr Bonde.
Minu arvates on see Euroopa Liidu huvides, et väiksemad liikmesriigid saaksid Euroopas Parlamendis parima võimaliku esindatuse; vastasel korral näeme Euroopa institutsioonide avaliku toetuse edasist vähenemist.
<D>
(RO) Ma olen veendunud, et Euroopa 2020 loob majanduslikumalt võimsama ja uuenduslikuma Euroopa.
Olen samuti veendunud, et tuleme edukalt praegusest majandus- ja finantskriisist välja, sest meil on seoses uuendusliku tööturu ja ka loodusressurssidega tohutu potentsiaal.
Ma tervitan komisjoni jõupingutusi, et meile seda teatist tutvustada.
Tunnen aga kohustust tõstatada aruteluks küsimus ühtekuuluvuspoliitikast ning väljendada rahulolematust seoses sellega, et meie tee Lissaboni strateegia rakendamise suunas paistab olevat suunda muutnud.
Majandusliku, sotsiaalse ja territoriaalse ühtekuuluvuse saavutamine hõlmab ka muid tegureid peale majanduskasvuga seotud tegurite, mis on arukad, jätkusuutlikud ja soodustavad kaasamist.
Kodanikud ütlevad meie ja meie valitud esindajate kaudu, et neil on ikka veel vaja investeeringuid infrastruktuuri, juurdepääsu teenustele ja arengule kõikides piirkondades, ükskõik kui eraldatud need ka ei oleks.
Ajavahemikuks 2007-2013 kehtestatud prioriteedid on näidanud, kui suur on vajadus infrastruktuuri parandamise ning majanduse konkurentsivõime toetamise järele lähenemispiirkondades.
Majanduste vastastikune sõltuvus näitab vajadust ühtekuuluvuse ja tagamise järele, et [...]
(Istungi juhataja katkestas sõnavõtu)
<D>
nõukogu eesistuja. - (FR) Austatud juhataja, kallid kolleegid, lubage mul öelda, et töö, mille Avril Doyle ja teised Euroopa Parlamendi liikmed käesoleva tõeliselt raske direktiiviga ära tegid, on absoluutselt hädavajalik ja oluline.
Jah, proua Doyle, arvan, et arvestasime usalduspaktiga.
Meil oli kaks tõsist küsimust.
Esimene küsimus puudutas seda, kas ajakava tõttu oli kaasotsustamismenetlus ikka veel võimalik?
Kinnitan, et kaasotsustamismenetlus on igati kehtiv.
Rahvusvaheliste sündmuste tõttu, milleks on Kopenhaageni konverents ja Euroopa demokraatlik kiirus ja milles pole süüdi mitte keegi, - ei parlament, nõukogu ega komisjon - nappis kõigil aega.
Tõtt öelda pole ma kindel, kas oleksime paremaid tulemusi saavutanud, juhul kui aega oleks rohkem olnud.
On olukordi, kus kiirustamine manööverdamise lihtsamaks teeb.
Suusatajad teavad seda kindlasti väga hästi ning arvan, lugupeetud raportöör, et leidsite võimaluse, kuidas parlamendi tugevad küljed kolmepoolsetel läbirääkimistel esile tuua, seda eriti olulise teise etapi küsimuse asjus.
Kõik ülejäänu on tekstis.
Tegelik küsimus on aga see, kas valida 20% kuni 30% ja kas valida komiteemenetlus või kaasotsustamismenetlus ajal, mil Euroopa peab suutma läbirääkimistel manööverdada.
Arvatavasti peame leiutama mõnevõrra mitteametliku liikuva kolmepoolsete läbirääkimiste protsessi natukene enne ja natukene pärast Kopenhaagenit, et see muutuks tõeliselt rahvusvaheliselt edukaks ning et oleks loodud tõelised tingimused muutuste tegemiseks.
Igal juhul teate, et selles küsimuses loobusime komiteemenetlusest kaasotsustamismenetluse kasuks, mis on minu arvates väga oluline nii selle konkreetse raporti kui ka direktiivi jaoks.
Veel viimane märkus: nagu meie, nii soovite ka teie, et oksjonite jaotamisel, millele meil on komisjoni selge toetus, oleks kolmepoolsete läbirääkimiste kontekstis kindlam ja tähtsam alus.
Vahepeal aga suurendasime seoses liikmesriikide avaldustega nimetatud oksjonite kasutamise kohta oksjonitulude kasutamist 20%lt 50%le.
See ongi see, mida lühidalt öelda soovisin.
Ma ei arva, et ajakava on mingil viisil või mingil hetkel mõjutanud kaasotsustamismenetluse tegelikku toimimist, mis on sama oluline kui üksmeelse otsuse langetamine, mis vaatamata sellele, et see ei ole kohustuslik, oli nõukogu ning riigi- või valitsusjuhtide jaoks oluline.
<D>
Lamfalussy menetlust käsitleval arutelul lubati venida 30 minutit üle infotunni algusaja.
Seetõttu ei saanud ma siin olla.
Nagu ma aru sain, alustati küsimustega 18.00 ja esimesele volinikule oli ette nähtud 30 minutit ning ma olen järgmise voliniku teine küsitleja.
Selle parlamendi menetluskord on täiesti ajuvaba.
See peaks olema organisatsiooni eeskujuks.
Sellist korraldust ja menetlusi, mis meil siin on, ei talutaks ka kõige korratumas küla- või linnanõukogus Euroopa Liidus.
See on täiesti ajuvaba.
Infotund peaks olema pühalt puutumatu ja mitte mingit ajalist ülevenimist olla ei tohiks.
Seeläbi diskrimineeritakse neid liikmeid, kes esitavad oma küsimused aegsasti, ja sellele ei ole mingit vabandust.
<D>
Raportis esitatud 12 punkti annavad tulevikuks selge tegevuskava.
Aga selle elluviimiseks kohalikul, riiklikul, piirkondlikul ja üleilmsel tasandil läheb vaja teadlike kodanike abi.
Eurobaromeetri 2008. aasta kevade kliimamuutusealase eriuuringu tulemuste kohaselt väitis umbes 41% eurooplasi, et on kliimamuutuse põhjustest ja tagajärgedest ning nendega võitlemise viisidest halvasti informeeritud.
Rumeenias ütles 65% inimesi, et neil puudub selle kohta igasugune teave.
Selle teema märgatavuse suurendamine avalikkuse hulgas igapäevaelu valdkondades läbi viidavate harimis- ja teavitamiskampaaniate kaudu on oluline samm õiges suunas.
Komisjon ja liikmesriigid peavad rahastama avalikkuse teavitamise kampaaniaid ja looma tingimused inimeste koolitamiseks uute elukutsete jaoks, mis sobiksid selleks, et lahendada tööturu probleeme, mis on tekkinud kliimamuutuse ja selle mõjude tõttu kiirenenud struktuurilistest majanduse muutustest.
Praeguses majanduskriisis peab Euroopa Liit võtma liidu solidaarsuspõhimõtte kohaselt poliitilised ja rahalised kohustused sellistes olulistes valdkondades nagu kliimamuutusega võitlemiseks sobivate puhaste tehnoloogiate soodustamine ja väljaarendamine, piiriüleste kohandusmeetmete toetamine, energiatõhususe suurendamine ja õnnetuste korral abi andmine.
Kõige selle lõpptulemus on roheliste töökohtade loomine uutes konkurentsivõimelistes ettevõtetes.
<D>
Härra juhataja, härra Barrot, daamid ja härrad, ma kiidan härra Coelhot, proua Roure'i ja teisi parlamendiliikmeid nende töö eest.
2004. aasta detsembris võttis nõukogu vastu määruse liikmesriikide poolt väljastatud passide ja reisidokumentide turvaelementide ja biomeetria standardite kohta.
Nüüd peame võtma uued meetmed laste röövimise ja nendega kauplemise vastu võitlemiseks.
Laste passide kasutamine põhimõttel "igale inimesele oma pass” võib olla peamine vahend selle raske ja olulise lahingu võitmiseks.
Minu riigis Portugalis on sõrmejälgede kogumine lastelt alates kuuendast eluaastast juba pikaajaline praktika ja ilmselt seetõttu ei ole mul midagi selle vastu.
Euroopa eesmärgi toetajana arvan ma, et seda valdkonda tuleb ühtlustada.
Mind rahustab teadmine, et liikmesriigid, kes kehtestasid sarnaselt Portugaliga juba ammu sõrmejälgede võtmise vanuse alampiiriks kuus eluaastat, ei pea oma õigusakte muutma.
Ma pean rõhutama, et passide turvalisus, mida praegu tugevdatakse, ei piirdu passide olemasoluga.
Pass ise vastab kõrgema astme turvalisusele, alustades passide väljastamiseks vajalike dokumentide esitamisest ja biomeetriliste andmete kogumisest ning lõpetades kontrollimise ja kokkulangevuse tuvastamisega piirikontrollipunktides.
See raport on veel üks samm inimeste õiguste tugevdamisel ja nende turvalisuse tagamisel.
<D>
kirjalikult. - (PL) Hääletasin härra Florenzi raporti pealkirjaga "Suund Euroopa vabastamisele tubakasuitsust” poolt.
Tubakasuits on väga kahjulik.
See sisaldab tuhandeid keemilisi aineid, sealhulgas üle 250 kantserogeense ja mürgise komponendi.
Isegi vähim kokkupuude nende ainetega võib kasvajate tekkele kaasa aidata.
Tubakasuitsu osakesed jäävad alatiseks suletud aladele, põhjustades õhureostust, millega isegi kõige paremad ventilatsioonisüsteemid tõhusalt hakkama ei saa.
Igal aastal surevad passiivse suitsetamise tagajärjel Euroopa Liidus tuhanded inimesed.
Need surmad saaks ära hoida.
Igal Euroopa Liidu kodanikul peab olema võimalik elada ja töötada ümbruses, mis on tubakasuitsust vaba.
Seda tuleb eriti rõhutada seoses avalike institutsioonide ja aladega.
Seitsekümmend protsenti Euroopa Liidu rahvastikust ei suitseta.
Peame seda meeles pidama ning kindlustama, et nendel inimestel oleks võimalik elada puhtas ja ohutus keskkonnas.
<D>
- (EL) Austatud juhataja, EL on vastutav NATO ebaõiglase ja julma sõja eest Jugoslaavia vastu.
EL on kaasvastutaja tuhandete jugoslaavlaste hukkumise eest, infrastruktuuri, tehaste ja üldiste tohutute purustuste eest riigis ning rikastatud uraani kasutamise eest.
Bill Clinton, Tony Blair, Javier Solana (NATO endine peasekretär) ja teiste riikide liidrid, kes Jugoslaaviat ründasid, tuleks arreteerida, nende üle kohut mõista ja neile sõjakuritegude eest karistus määrata.
Kahjuks ei ole seda tehtud.
Jugoslaavia on lagunenud, te rajate protektoraate ja praegu üritate Serbiat annekteerida.
Te nõuate rahvalt, kes käitus endastmõistetavalt, kahetsemist: nad kaitsesid oma riigi iseseisvust.
Te võite selle saada küll valitsuselt, aga noored ei unusta ega andesta NATO ja ELi kuritegusid.
Te jätkate samasugust poliitikat Kosovo iseseisvuse näol ja uue protektoraadi rajamisega.
Raportis väljapakutud meetmed tähistavad muude eesmärkide kõrval püüet lunastada Euroopa töötegijate rahaga tapatalgud ja hävitustööd.
Meetmete eesmärk on näidata Jugoslaavia rahvaste mõrvareid päästjatena, otsides sobivaid tingimusi, et siduda Serbia riik imperialistliku vankri külge, saavutades olukorra, kus Euroopa kapital võtaks riigis ohjad üle.
Kreeka Kommunistlik Partei mõistab kõnealuse raporti hukka ja arvab, et Balkani rahvaste huvid on kaitstud siis, kui me ei unusta, vaid võitleme ELi ja barbaarsuse vastu.
<D>
Austatud juhataja, head kolleegid!
Oma tänases küsimuses esitas Rebecca Harms küsimuse, miks ei anta tippkohtumiste sädet enam inimestele edasi ning miks ei kiirga tippkohtumiste aruteludelt uut julgust ja uut enesekindlust.
Kui ma teid, José Manuel Barroso, täna hommikul ja just nüüd kuulasin, ning ka Herman van Rompuyd ja ülemkogu, siis ma mõistsin, miks seda sädet näha ei ole.
Sädet ei ole isegi siin istungisaalis - vaadake enda ümber!
Loomulikult on oluline, et siin oleks rohkem parlamendiliikmeid.
Kuid miks neid ei ole siin?
On vale, et nad siin ei ole, kuid ega nad ei kuuleks ka midagi uut.
Te räägite meile asju, mida on ajalehtedes juba korduvalt mainitud, ega vasta nendele olulistele küsimustele, mida on küsitud.
Mis on juhtumas finantstehingute maksuga?
Martin Schulz küsis teilt seda mitu korda!
Kuhu jääb vastus?
See ei ole kirjas Söuli G20 tippkohtumise agendas.
Sooviksin sellele vastuse saada.
Sooviksin ka teada, et kui Euroopa Ülemkogu, eesistujariik Belgia ütlesid, et pooldavad seda, siis miks Euroopa Ülemkogu ütles lihtsalt oma viimasel kolmel tippkohtumisel, et nad soovitavad tasuvusuuringut üleilmses mastaabis, mitte Euroopa mastaabis.
Miks mitte?
Kas ülemkogu ei näe, et see tee lõppeb tupikuga, kuhu te seda teemat suunate?
Küsin teilt veel ühe korra José Manuel Barroso, et millal rahuldab Algirdas Šemeta parlamendi nõude, mis esitati selle aasta alguses ning mille alusel tahame Euroopale tasuvusuuringut?
Kui te esitate arvamuse selle teema kohta, siis on istungisaal täiesti täis ja me kuulame teid.
Ärge hiilige teemast enam kõrvale!
Ainuüksi Euroopa puhul käib jutt umbes 200 miljardist eurost aastas.
Küsige eelarvekomisjoni liikmetelt, milliste naeruväärselt väikesete summade üle nad praegu ülemkoguga vaidlevad!
Selle ettepaneku elluviimisega kaasneks areng.
Peame rollidesse uuesti elu sisse puhuma, sest pärast seda näeme jälle sädet.
See on see, mida teilt ootame!
<D>
Proua juhataja, need meie seast, kes usuvad vabadusse, isikuvabadusse ja õigusriiki, on juba aastaid püüdnud meie Ameerika sõpru veenda, et nad Guantánamo Bay ehk kinnipidamiskeskuse sulgeksid.
Riik, mis nimetab end vaba maailma liidriks, ei tohi neid väärtusi arusaadavatele julgeolekuohtudele vaatamata oma kasuks ohverdada.
Nüüd, kui president Obama on teatanud Guantánamo Bay sulgemisest, peaksime igati abivalmis olema.
Aga Euroopa Liidul ei ole õigus otsustada, kes võivad Euroopa Liidu riikidesse siseneda.
Seda peavad otsustama liikmesriigid, mistõttu peaksimegi paluma Euroopa Liidu liikmesriikidel nüüd oma Ameerika sõpru aidata.
Nemad on oma tahet näidanud.
Nad on meid kuulda võtnud.
Nüüd on aeg meil neid kuulda võtta, samamoodi nagu Euroopa poliitilisel eliidil on aeg kuulda võtta valijaid, kes rahvahääletustel järjest Lissaboni lepingule "ei” ütlevad.
Meil on aeg kuulata hääli, mis loevad.
<D>
(DA) Härra president, õnneks lõppes Lissaboni tippkohtumine hästi.
Eesistujariik Saksamaa tegi suurepärast eeltööd ning eesistujariik Portugal viis selle professionaalselt lõpule.
Kahjuks pean juhtima tähelepanu sellele, et taas kord mängisid rolli riiklikud huvid.
See ei ole kindlasti sobilik Euroopa koostöö puhul.
Nüüd peavad meil olema eripädevused, et arutada sisu, mitte protsessi üle.
Kahjuks oleme näinud rõhuvaid arenguid, mis soovitavad, et peaksime arutlema pigem protsessi, mitte sisu üle.
Kui me siiski lõpuks arutleme protsessi üle, siis sooviksin öelda selgelt välja, et me ei vaja lepingu ratifitseerimiseks rahvahääletusi.
Rahvahääletused lihtsalt ei ole lahendus.
Laskem esindusdemokraatial teha oma tööd!
Ja mitte seetõttu, kuna kardan vastuhääletamist - kaugel sellest!
Pigem seetõttu, et on täiesti vale lahutada ELi küsimused riikide parlamendivalimistest.
EL on ja jääb riikide poliitika täiesti lahutamatuks osaks.
Rahvahääletusi kasutatakse ametisoleva valitsuse pihta tulistamiseks.
Need võimaldavad teistel erakondadel vältida nende üle hindamist nende ELi poliitika põhjal.
Loomulikult hinnatakse kõiki erakondasid nende ELi poliitika põhjal ning see juhtub, kui lähme valima riiklikel valimistel.
Siiski esitab see kaks nõuet: nõue, et meie, valijaskond, võimaldame ELi poliitikal mõjutada meie otsust riiklike poliitikute kohta, ja nõue, et erakonnad ei pea loomulikult kasutama rahvahääletusi, et vältida vastutust Euroopa Ühenduse ees.
Sestap loodan, et jõupingutused selle tagamiseks, et esmatähtsaks seatakse mitte protsess, vaid sisu, õnnestuvad.
<D>
Austatud juhataja!
Päevakorras räägitakse uuest tööhõive ja kasvu strateegiast, mille all mõeldakse töökohtade kadumist ja negatiivset kasvu! 2009. aastal langes SKT 4% ja 10% tööjõust - 23 miljonit inimest - on ilma tööta.
Mis oleks Euroopa Ülemkogu pakutav lahendus?
Suurendada sisserännet!
Vaadake Euroopa varjupaiga ja sisserände pakti, mis on päevakorras!
Kui usute, et meie probleemid on selle kriisiga läbi, siis mõelge uuesti!
Tärkava turumajandusega riikidest lähtuv konkurents on kasvuteel, nagu ka tunnistatakse.
Mis oleks Euroopa Ülemkogu strateegia selle küsimuse lahendamiseks?
Suurem globaliseerumine, ukse avamine kolmanda maailma tärkava turumajandusega riikidest pärit kaupadele, tööjõu eksport off-shore töökohtade kujul.
Euroopa riigid saavad kolmanda maailma ja tärkava turumajandusega riikide kaupade, teenuste ja tööjõuga konkureerida ainult siis, kui meie palgatase langeb nende tasemele - ja ma arvan, et kapitali ja tehnika uuendused meid ei päästa.
Meie tänane uuendustegevus kuulub ülehomsesse maailma.
Euroopa rahvastele tähendab globaliseerumine vaesust.
<D>
autor. - Härra juhataja, mis puutub surmanuhtlusse, siis on täiskogu võtnud selge ja kindla seisukoha.
Ta toetab surmanuhtluse kaotamist ja viivitamatut moratooriumi hukkamistele, mille puhul surmanuhtlust veel kohaldatakse.
Viimane juhtum kehtib paljude USA osariikide kohta, näiteks Georgia, kus Troy Davis praegu ootab oma seaduslikku tapmist, mis peaks täide viidama juuli lõpus.
Lisaks ideoloogilistele ja humaansetele kaalutlustele inimolendite hukkamise vastu, paistab Troy Davise juhtumil olevat ka lisapõhjuseid tõsiste kahtluste kujul eelkõige seoses tema süüdimõistmiseni viinud tõendite tugevuse ja kehtivusega.
Me usume, et sellised kahtlused viivad iga kainet mõistust kasutava isiku õigustatult mõttele, et sellel juhtumil tuleks tagada uus kohtuprotsess.
Seega me kutsume USA asjakohaseid asutusi üles korraldama Troy Davise kohtuasja taasläbivaatamist ning, kui ta endiselt leitakse süüdi olevat, muutma surmanuhtluse eluaegseks vangistuseks.
Peale selle pöördume me veel kord üleskutsega USA valitsuse ja maailma kõigi valitsuste poole, kes ikka veel surmanuhtlust lubavad, surmanuhtlus humaansuse huvides kaotada.
Eelkõige pöördume me üleskutsega hukkamised lõpetada selliste riikide valitsuste poole, nagu Hiina, Iraan, Pakistan ja Saudi Araabia, kus hukkamisi ikka veel regulaarselt täide viiakse ning tehakse seda paljudel juhtudel ülimalt kohutaval barbaarsel viisil.
<D>
Hr juhataja, võiksin soovitada lõpetada endi kliimamuutuste pärast "vahule ajamine" ja iga sektori süüdistamine justkui üks oleks rohkem süüdi kui teine.
Eelkõige jätab sellise mulje põllumajanduse roll.
Euroopa üksi on võimetu kliimamuutuste osas midagi ette võtma, aga ta võib olla väga vajalik eestvedaja.
Meil on vaja ülemaailmseid koordineeritud meetmeid ja seda tunnistatakse.
Lubage mul tegelda eriti põllumajanduse ümber käiva vaidlusega.
See aitab kliimamuutustele kaasa, kuid samuti mõjutavad seda kliimamuutused: seda on juba märgitud.
On siiski oluline pidada meeles, et põllumajandus toodab toiduaineid ja ilma toiduta me kuigi kaugele ei jõua.
Kui vaadata ülemaailmset nõudlust toidu järele, prognoositakse selle suurenemist 20 aasta pärast 50 %, kuid põllumajandus võib süsiniku sidumise, anaeroobse laagerdumise, metsaistutamise - ja ma arvan, et see on keskse tähtsusega - tuuleenergia abil kõnealusele arutelule kaasa aidata.
Iiri olukorra seisukohast oleme me tegelikult vähendanud oma põllumajandusest lähtuvaid heitkoguseid alates 1990. aastast 3 % võrra, kuid vaadake, mis on juhtunud transpordiga, kus heitkogused on suurenenud 163 % võrra?
Tööstuse puhul on see arvnäitaja 23 % ja energia puhul 32 %.
Põllumajanduse sihikule seadmise oht on see, et me vähendame kariloomade arvu ja vähendame heitkoguseid Euroopas, aga me viime tootmise üle mujale ja mingit vahet ei ole.
Seega peame sellega ettevaatlikud olema.
Traditsioonilised tavad, nagu aia kaevamine sügisel ja selle talveks seisma jätmine on praegu taunitud.
Ma olen süüdi, sest teen seda endiselt.
Olgem selles arutelus mõistlikud.
Tegelgem teadus- ja arendustegevusega, et me ei liiguks tagurpidi, vaid liiguks positiivsete lahendustega edasi.
Vaadake Indiat.
Indial on 7 % maailma rahvastikust, kuid tema osaks on vaid 4 % maailma kasvuhoonegaaside heitkogustest.
India peab arenema, et oma vaeste eest hoolitseda.
Ta annab oma panuse kliimamuutusi käsitlevasse arutellu, kuid saab seda teha üksnes viisil, millega tunnistatakse tema tegelikku praegust olukorda.
Lõpuks, tohin ma öelda, et Lissaboni leping annab meile esimest korda mõningast lootust ülemaailmsetele meetmetele kliimamuutuste osas, kus Euroopa on eestvedajaks.
Sellest tulenevalt loodan, et Iirimaa elanikkond tuleb valima ja hääletab ülekaalukalt Lissaboni lepingu poolt.
<D>
autor. - (SV) Härra juhataja, mul on hea meel, et me täna arutelu pidada saame.
Praegusel ajal suurenenud protektsionismi ja vähenemise asemel üha kasvava vaesusega, on eriti oluline, et me säilitaksime avatud kaubanduse Euroopa ja mõnede maailma vaesemate maade vahel.
Ning see ongi ju põhimõtteliselt vahelepingute eesmärk.
Majanduspartnerluslepingute eesmärk on tagada kaubanduse ja arengu jätkamine mõnedes maailma vaesematest riikidest.
On suur oht, et üha kasvav majanduslangus ja protektsionistlik võidurelvastumine võivad neid riike kõige raskemini tabada.
Seetõttu ei mõista ma mõningat kriitikat, mida on väljendatud.
Mõned inimesed väidavad, et need lepingud lähevad liiga kaugele ning on liiga ulatuslikud.
Mõned kriitikud räägiksid pigem kaotatud tollituludest kui uuest potentsiaalist kaubandusele.
Olen vastupidisel arvamusel, et peaksime olema rahul sellega, kui palju me saavutanud oleme.
Ma ei usu, et kaubanduse ja arengu vahel on kaasasündinud konflikt, nagu mõned parlamendiliikmed väidavad.
Hoopis vastupidi: kaubandus viib arenguni, maksud vaesuseni.
Mina vastutasin vahelepingu eest Ghanaga.
Esmalt tunnistan ma, et selles on paar viga, nagu näiteks jätkuv Euroopa Liidu tollimaksude kehtestamine riisile ja suhkrule üleminekuaja vältel, kuid üldiselt on see väga hea leping.
Seetõttu on meie jaoks tähtis tagada, et see võimalikult kiiresti allkirjastatakse.
Varem olid takistuseks Ghana presidendivalimised, kuid nüüd palun ma tungivalt riigi presidendil John Atta Millsil vahelepingule alla kirjutada.
Ma loodan ka, et Euroopa Liit kirjutab kindlasti alla lepingule, mille osas läbirääkimistel kokku oleme leppinud.
On vastuvõetamatu, et see nii kaua kestab ja veel eriti vastuvõetamatu, et see kestab nii kaua seetõttu, et tõlketeenistus ei toimunud nõukogus adekvaatselt.
Ma sooviksin kasutada võimalust, et paluda tungivalt teil kõigil toetada seda lepingut.
Nendel ebakindlatel aegadel vajab maailm rohkem kaubandust, mitte vähem.
<D>
Proua juhataja, minu fraktsioon võttis aktiivselt osa selle ettepaneku koostamisest ning tegi teksti vastavaid parandusi, et eraldada sellest silmakirjalikkus, mis ilmneb kolmandatest riikidest pärit töötajate ekspluateerimise suhtes.
Me teame, et mis tahes muus riigis töötavad liikmesriikide lapsevanemad saavad lastetoetust.
Me teame, et kahepoolsete suhetega riikide vahel võib olla perekondlik seos.
Miks siis tekib selline nähtus, mille suhtes ei saa voliniku sõnul meetmeid rakendada?
Meil on olemas filmid ja dokumentaalsarjad, mida on üle maailma televisioonis näidatud, sealhulgas alates Rumeeniast ja Ukrainast kuni teiste riikideni.
Ühte sellist filmi näidati ka siin parlamendis ning me nägime seda olukorda.
Seepärast on meist silmakirjalik väita, et meil puuduvad tõendid.
Meist on silmakirjalik öelda, et nendel lastel puuduvad perekonnad ning seepärast ongi nad hüljatud.
Perekonnad on olemas, kuid puuduvad korralikud kahepoolsed suhted ja kokkulepped vanemate asendamiseks, et nad ei hülgaks oma lapsi, ning nendel riikidel puudub Euroopa Liidu poolne abi infrastruktuuride loomiseks, mis aitaks tagada, et sellises olukorras olevaid lapsi saaks rehabiliteerida ilma neile eluaegse trauma põhjustamiseta.
Ma arvan, et meie riikidesse tööle tulevate lapsevanemate teadlikkuse tõstmine on samuti meie mure.
See on nagu ahelprotsess.
Kui mõned kaasinimesed, eriti lapsed, meie naaberriikides kannatavad, tulevad nad hiljem teistel, veelgi kurjakuulutavamatel põhjustel siia ning satuvad meie vanglatesse.
<D>
(PL) Arutelud, mõttevahetused ning läbirääkimised Kopenhaageni rahvusvahelise kliimakokkuleppe üle on katkematult juba mitu kuud kestnud.
Selle teabe käras, kus mõned riigid teevad pakkumisi ja võistlevad üksteisega järjest ambitsioonikamate eesmärkide avaldamisel, teised teatavad suurtest ootustest ning kolmandatel on täiesti passiivne suhtumine, on lihtne kaotada silmist põhieesmärki, milleks on lihtsalt ajalooline kokkulepe.
Sest me räägime võitlemisest kliimamuutusega - muudatusega, mis võiks viia tõelise ökoloogilise katastroofini.
Räägime planeedi ühisest tulevikust - meie kõigi tulevikust.
Seetõttu ongi harimine nii tähtis.
Mulle on jäänud mulje, et Euroopa kodanike arvamused erinevad järjest rohkem poliitilise eliidi omast.
Siin on oht, et ettepanekuid, mida Kopenhaageni foorumil esitatakse, käsitletakse lihtsalt mingi jumaliku vahelesegamise või poliitilise eliidi väljamõeldisena.
Peame tegema tööd kodanike harimisega ning selle eest peaks vastutama Euroopa Komisjon.
Kliimamuutusega võitlemist ei tohi pidada oma vaatenurka peale suruvate rikaste riikide kapriisiks.
Arvan, et selle teema osas peavad komisjon ja esindused säilitama alalise teabe- ja hariduspoliitika.
Samuti vajatakse tugevat poliitikat, mis toetab tõhusate tehnoloogiate otsingut, et kasutada söest saadavat süsinikdioksiidi energiaallikana.
Sellele tehnoloogiale tuleks anda sama poliitiline staatus kui teistele taastuvenergia allikatele.
See peaks olema prioriteediks hiljuti Budapestis loodud Euroopa Innovatsiooni- ja Tehnoloogiainstituudi töös.
Viimane asi - kliimamuutusevastase võitluse toetamiseks loodava erifondi kulud tuleks jagada liikmesriikide vahel vastavalt nende jõukuse tasemele.
<D>
Küsimus nr 36 on tagasi lükatud, sest küsimuse esitaja ei ole enam parlamendiliige.
Teema: Veinituru ühise korralduse muutmine
4. juulil 2007. aastal avaldas komisjon ettepaneku võtta vastu nõukogu määrus veinituru ühise korralduse kohta (KOM (2007)0372).
Riiklikele assigneeringutele eraldatakse rahalised vahendid valemi alusel, kus 50% moodustab liikmesriikide ajalooline panus, 25% piirkond ja 25% toodang.
Peale selle on teatud liikmesriikidele tehtud korrigeerimisi.
Kas komisjon ütleks, milliseid kriteeriumeid konkreetse valemi valimiseks kasutati ja miks ei eraldata rahalisi vahendeid liikmesriikide teatud arvestusperioodi ajalooliste maksete alusel, nagu on tehtud siiani muudetud ühiste korralduste puhul?
Peale selle, arvestades, et rahaliste vahendite kogusumma on piiratud, mille alusel otsustati mõnede liikmesriikide panust suurendada, mis tähendab tingimata teiste jaoks sama suurt vähenemist?
<D>
(NL) Härra juhataja, volinik, ma jagan teiste parlamendiliikmete seisukohta, et käesoleva ettepaneku arutuselevõtt on oluline saavutus.
See vastab vajadusele, tugineb tegelikule olukorrale ja tähendab, et saame tõepoolest midagi inimeste heaks ära teha.
Osad parlamendiliikmed väidavad, et vaid jõukatel on võimalik lasta end välismaal ravida.
Me peame hoolt kandma selle eest, et välismaine ravi ei ole kättesaadav üksnes kõige rikkamatele põhjusel, et neil on võimalik kasutada seadust kallite protseduuride saamiseks.
Patsientidel on õigus selgusele ja õiguskindlusele ning selle nimel saame me edasi tegutseda - see on meie töö.
Ettepanek tähendab ilmselget eelist Euroopa Liidu kodanike jaoks.
Loomulikult ei ole ettepanek täiuslik - selles on vaja teha mõned parandused.
Ma pean silmas termineid "haigla”, "haiglaväline ravi” jt ning nende konkreetsete juhtumite määratlemist, mille puhul eelluba võib olla õigustatud.
Neid asju käsitleme kindlasti arutelu käigus.
Igatahes loodan, et meie edasine arutelu on rahulik ja pragmaatiline ega põhine ideoloogial.
Mõnesid aspekte tuleb käsitleda riiklikes õigusaktides, kuid ma ei saa mitte kuidagi olla nõus nendega, kes väidavad, et kõnesolev ettepanek kahjustab liikmesriikide võimet korraldada oma tervishoiusüsteemi.
Ma arvan, et kõige olulisem on see, et me arutame seda ettepanekut.
<D>
fraktsiooni GUE/NGL nimel. - (FI) Härra juhataja, volinik, toornafta on kallim kui kunagi varem.
See on mõjutanud ka teiste fossiilkütuste hindu.
Kulutused kõikidele energialiikidele kasvavad, sest neli viiendikku ELi energia kogutarbimisest põhineb fossiilkütustel.
Inimesed ei ole valmis tarbimist vähendama, seetõttu on vaja uusi tehnoloogiaid, suuremat energiatõhusust, uut süsinikdioksiidi sidumise ja ladustamise ning tuumaenergiatehnoloogiat, kaasa arvatud termotuumasünteesi teaduslik uurimine.
Pärast komisjoni raporti hääletamist on peamiste alternatiividega seotud lootused ja unistused suunatud süsinikdioksiidi sidumise ja ladustamise tehnoloogiale ning tuumaenergiale.
Paraku pole mingit tagatist, et vedeldatud süsinikdioksiidi on võimalik igavesti turvaliselt säilitada.
Puuduvad märgid sellest, et transpordi infrastruktuuri parandamiseks tehtaks investeeringuid vesinikumajandusse, veel vähem elektriautodesse, mis töötaksid süsinikdioksiidivabal elektril, nagu seda raportis nimetatakse.
Termotuumasünteesi kasutuselevõtmiseni kulub tõenäoliselt pool sajandit.
Seda kõike arvestades pole komisjoni ettepanek, et 2020. aastaks tuleks 20% ELis tarbitavast energiast toota taastuvatest kütustest, lihtsalt tõsiseltvõetav.
See ei ole teostatav, vähemalt mitte taastuvkütustega, mida toodetakse ELi territooriumil või ELi suurtes liikmesriikides.
Arutatav raport esitab liiga optimistliku pildi, soovitades jätkata fossiilkütuste kasutamist, pakkumata ühtegi tõelist alternatiivi ja mitte mingeid piiranguid.
Fossiilkütuste kasutamine lõpetatakse ainult juhul, kui olukord seda sunnib.
Me oleme selleks sunnitud, kui loodusvarad lõpevad enne 2020. aastat, kuid seda ei lõpetata ELi liikmesriikide järjekindlate jõupingutuste tagajärjel või ELi deklaratsioonide tõttu.
Tegelikkuses on vaja mitte üksnes tahet, kauneid sõnu ja hardaid lootusi, vaid ka tõelisi tegusid, mis esitavad väljakutse meie praegusele elulaadile.
Lisaks sellele tuleks elektri hinnakujundussüsteem, kus elektrienergia hulgimüügihinna määravad energiabörsid, uuesti läbi vaadata.
Hinna määrab alati kõige kõrgemate tootmiskuludega, samuti kõige kallimate saastekvootidega toodetud elekter.
Selle hinna saavad kõik tootjad.
Kahjuks pole mingit tagatist, et ettevõtted kulutavad oma kopsaka tulu energiauuringuteks, sest selle aja vaimust juhindudes, kus me elame, jaotavad nad kasumi dividendide näol oma aktsionäride vahel.
Saastekvootidega kauplemine on elektritootjatele samuti pigem võimalus ettevõtte kasumi suurendamiseks kui heitkoguste vähendamiseks.
<D>
(SK) Slovakkia, liidu liikmesriik, on võtnud omaks Euroopa Liidu väärtussüsteemi, mis tähendab, et ta peaks austama ka ühenduse kultuurilise ja keelelise mitmekesisuse põhimõtteid.
Siiski viitab hiljutine Avatud Ühiskonna Fondi küsitlus Slovakkia õpilaste viha ohtlikule kasvule Ungari vähemuse suhtes ning näitab, et enam kui 63 % on seisukohal, et avalikes kohtades peaksid ungarlased rääkima ainult slovakkia keeles ning ungari keele kasutamine peaks piirduma nende kodudega.
Ennekuulmatu on see, et isegi haridusminister toetas seda seisukohta parlamendis täielikult.
See on hirmuäratav olukord.
Ministri seisukoht on vastuolus põhiseaduse ja Slovakkia seadusandlusega ning põhimõtetega, millel põhineb demokraatlik Euroopa.
Alates sellest, kui tuli võimule hr Róbert Fico koalitsioonivalitsus, on Slovakkias midagi korrast ära.
Ungari-vastased, rassistlikud ja ksenofoobsed avaldused on muutunud arvukamaks, peamiselt tänu hr Ján Slotale, kes on juhtiva partei esimees.
Hämmastav on see, et ei peaminister ega koalitsiooniparteide esindajad ei protesti selle vastu ega mõista seda kahjustavat ja ohtlikku tendentsi hukka.
<D>
Härra juhataja, minu kolleeg Euroopa Rahvapartei (Kristlike Demokraatide) ja Euroopa Demokraatide fraktsioonist ütles, et asjaomane sektor on väga mures selle pärast, et kui keegi sõidab kas või ühe minuti ettenähtust kauem, tuleb tal selle eest nädalaid hiljem võib-olla maksta.
Kahjuks - minu arvates - võin teda rahustada.
Esiteks on kontroll liikmesriikides väga leebe, enamikus liikmesriikides suhtutakse järelevalvekohustusse kergekäeliselt või eiratakse seda üldse.
Teiseks on selles küsimuses kriminaalvastutusele võtmine alles lapsekingades, ehkki asjade seis on kohutav.
Kui näiteks Inntali kiirteel peetakse kinni juht, kes on töötanud järjest 38 tundi, ei saa keegi öelda, et tal ei õnnestunud parklat leida; vastupidi, sageli avaldavad tööandjad juhtidele survet, et nad jätkaksid sõitmist, kuni on ümberkukkumise äärel.
See on ohtlik kõikidele teistele liiklejatele.
Ma ei pea hakkama süvitsi rääkima sellest, kui rängad on raskeveokite liiklusõnnetused.
Selle pärast muretsevad mõistagi ka kohalikud elanikud, sest mõned nendest sõidukitest võivad vedada ohtlikke kaupu, mis põhjustavad siis kahju.
Seetõttu arvan, et piisav järelevalve nimetatud valdkonnas on ülimalt vajalik ja oluline - see on lausa eluliselt tähtis.
Teiseks arvan, et pidades silmas eriti digitaalse sõidumeeriku juurutamist, on rakendamine liikmesriikides kestnud juba piisavalt kaua, ning tasapisi, kuid kindlalt on kätte jõudmas aeg, mil tuleb võimaldada neil, kes tahavad kontrollida - juhtide, kohalike elanike, teiste liiklejate ja üldise liiklusohutuse huvides -, teha seda lõpuks tõhusamalt.
<D>
komisjoni liige. - (CS) Daamid ja härrad, ma arvan, et te olete puudutanud väga tõsist küsimust, mis on üldiselt seotud puude temaatikaga.
Esiteks ma tahaksin öelda, et kahjuks ei ole meie käsutuses praegu võrreldavaid andmeid, mis annaksid hea aluse usaldusväärsele Euroopa strateegiale.
Andmete kogumine, mida saab selliselt tõlgendada, on üks komisjoni eesmärke.
Me peame ka mõistma, et arutelu, mille te algatasite, ja teema, mida te mainisite, on väga lähedalt seotud teenuseid käsitleva aruteluga üldkasulike sotsiaalteenuste kohta.
Ka see on seotud teema.
Ma tahaksin ka rõhutada, et direktiivi, mis käsitleb lennuliiklust ja töötajate või isikute liikumist Euroopa Liidus, rakendatakse ja et loomulikult on kavas laiendada neid eeskirju teistele transpordiliikidele, mis on loogiline.
Puuetega inimeste puhul on kerkinud ka sotsiaalteenuste ülekantavuse ja juurdepääsetavuse või erinevate sotsiaalsete meetmete küsimus.
Selle teemaga tegeldakse määruse 1408/71/EMÜ raames, mis reguleerib sotsiaalkindlustusskeemide koordineerimist, ja täiendavate pensioniõiguste kaasaskantavust käsitleva direktiivi rakendamist.
Kõikide nende vahendite eesmärgi põhiolemuseks on veel kord tugevdada iseseisva elu väärtusi ja võimalusi koos turvalisuse asjakohase tasemega kogu Euroopa Liidus.
<D>
kirjalikult. - (FR) Hääletusel parlamendi 2012. ja 2013. aasta osaistungjärkude ajakava üle kiitis 58% Euroopa Parlamendi liikmetest heaks muudatusettepaneku, millega kaotati ära üks kahest Strasbourgis peetavast oktoobri osaistungjärgust.
See muudatusettepanek on lihtsalt asutamislepingute rikkumine!
Asutamislepingutes on parlamendi asukohana ette nähtud Strasbourg ja neis on sätestatud, et seal tuleb pidada igal aastal 12 osaistungjärku.
Kaks osaistungjärku peetakse oktoobris, et teha järele töö, mida ei tehta augustis.
Väljaspool neid Strasbourgi osaistungjärke peetakse Brüsselis parlamendi komisjonide koosolekuid ja täiendavaid osaistungjärke.
Euroopa Kohus kehtestas 1997. aastal selgelt põhimõtte, et Euroopa Parlament peab igal kuul Strasbourgis kokku tulema.
Asutamislepingud ei jäta ruumi kahtlusele: Strasbourg ei ole Euroopa Parlamendi teine asukoht; see on selle institutsiooni ainus asukoht.
Strasbourgi-vastane rühm on muutumas organiseerituks ja pingutab oma muskleid üha enam, püüdes panna inimesi uskuma, et parlament on ühehäälselt Strasbourgi vastu.
Alsace'i toetajad peavad rohkem sõna võtma.
Nende poolel on seaduse legitiimsus ja 50 aastat Euroopa integratsiooni ajalugu.
<D>
(NL) Hr president, tahaksin samuti kasutada võimalust väljendada muret kristlaste vastu suunatud vägivalla pärast Indias viimastel nädalatel.
Mõrvatud on tosinaid inimesi ja tuhandeid on oma kodudest minema kihutatud.
Süüdatud on sadu maju ja armu pole antud isegi kirikutele.
Euroopa Liit peaks pöörduma mitte ainult India keskvalitsuse, vaid ka osariikide valitsuste poole palvega teha kõik võimalik vägivalla peatamiseks ja süüdlaste kohtu ette toomiseks.
Järgmise nädala Marseille' tippkohtumisel tuleks lisaks strateegilise partnerluse tugevdamisele Indiaga kaubandussuhetesse puutuvalt edendada ka terrorismivastase võitluse alast koostööd.
Eelmise nädala pommirünnak Islamabadis näitas taaskord, kuivõrd islamistliku terrorismi probleem India naaberriiki Pakistani vaevab.
Kindlasti on praegusel poliitilisel üleminekuperioodil Pakistanis väga tähtis, et India ja Pakistani vahelised suhted ei halveneks.
Euroopa Liit peab pakkuma kogu võimalikku abi dialoogi käimas hoidmiseks ja edasise dialoogi edendamiseks.
India kiirelt kasvav majandus avaldab mõju energianõudlusele.
Seetõttu peaks Euroopa Liidu poliitika olema kindlustada, et India ei muutuks liialt sõltuvaks sellistest riikidest nagu Iraan ja Venemaa.
<D>
raportöör. - Härra juhataja, ma sooviksin tänada oma kolleege kommentaaride ja toetuse eest, kuid eelkõige tahan vahetada mõne sõna volinik Barrot'ga.
Loodetavasti võtsite kuulda seda kannatamatust ja pettumust, mida täna parlamendis seoses selle kauaoodatud ebaseadusliku raiega võitlemise meetmeid käsitleva õigusloomega seotud ettepaneku lõputute edasilükkamiste pärast väljendati.
Palun öelge oma kolleegidele edasi, et Euroopa Parlamendi arvates on täiesti lubamatu lükata õigusloomega seotud ettepanekut pidevalt edasi.
Mul on väga kahju, et te ei ole suutnud vastata küsimusele, mida inimesed teile siin täna vähemalt kolmel korral on esitanud selle kohta, millal me võiksime sellist ettepanekut oodata.
Minu arvates võtaks ka üldsus selle väga halvasti vastu.
Minu meelest on väga halb, et Euroopa Liit ei suuda enda sees korda luua.
Meile meeldib rääkida poliitilisest juhtrollist ja mõelda, et meil on maailmas selline juhtroll.
Kui see poliitiline juhtroll peaks midagi tähendama, siis seda, et me peatame ebaseadusliku puidu müügi ja impordi Euroopa Liitu, ning me soovime selle saavutamiseks näha palju kiiremaid meetmeid.
Oma sõnavõtus tahaksin lihtsalt tõstatada veel ühe probleemi.
Mitmed kolleegid on maininud raadamise ja kliimamuutuste seost ning ma tahaksin lisada lõpliku seisukoha kliimapaketi kohta, mille üle kolleegid lähinädalatel hääletavad.
Te teate, et raadamine on heitkogustega kauplemise süsteemist rääkides põhiprobleem, ja ma tahaksin tungivalt nõuda, et kolleege ei veenaks argumendid, mis on esitatud selle poolt, et nn heitkoguste krediit lisataks heitkogustega kauplemise süsteemi.
Täna lõunaajal toimus meil selle üle arutelu, mille käigus rõhutasime, miks on raadamise lisamine heitkogustega kauplemise süsteemi halb mõte; sellel on hulk põhjusi, muu hulgas ka see, et nii koormataks kogu heitkogustega kauplemise süsteemi.
Kontrolli-, järelevalve-, aruandlus- ja vastutussüsteemide puhul valitsevad suured probleemid.
Kindlasti ei pea me püüdma lahendada raadamist kliimapaketi raames, kuid me väidame, et seda tuleks teha enampakkumise tulude abil, mis investeeritakse õigesti neis riikides, kus kõnealune probleem esineb.
Volinik, palun tehke nii, et alates sügisest hakkaks EL muutuma metsanduse valdkonnas tõeliselt usaldusväärseks.
Palun lubage meile, et esitate selle ettepaneku võimalikult kiiresti.
<D>
fraktsiooni ALDE nimel. - (DE) Proua juhataja, volinik, daamid ja härrad, täna toimub praeguse ametiaja viimane täiskogu istung.
Mu kaasliige härra Öger ütles just, et Türgi on prioriteet.
Viimastel aastatel on mul oma fraktsiooni raportöörina olnud võimalus kõnealuse küsimusega tegeleda ja pean ütlema, et olen väga õnnelik selle üle, et sellel viimasel istungil käsitleme taas kord keskset teemat, nimelt demokraatia küsimust Türgis.
Kõne all on esimene Kopenhaageni kriteerium.
On erinevaid arvamusi selle kohta, kuidas Türgi on arenenud.
Usun siiski, et ühe aspekti kohta valitseb üksmeel: näib, et reformi tempo Türgis on aeglustunud; mulje praeguse ametiaja lõpus on selline, et Türgil on praegu pikem maa käia enne ühinemiseks valmisolekut nii komisjoni mandaadi kui ka praeguse parlamendi ametiaja alguses.
Euroopa Demokraatide ja Liberaalide Liidu fraktsiooni jaoks on selles kontekstis eriti olulised ajakirjandusvabaduse ja arvamuse avaldamise vabaduse probleemid.
Te teate, et Türgis ei ole võimalik vaadata internetilehekülge YouTube.
Ajakirjanike, kirjastajate, publitsistide, kolumnistide ja autorite õigusi piiratakse teatavate õiguslike määrustega.
Komisjon on õnneks oma arenguaruandes märkinud, et see on probleem.
Paljude vaatlejate arvates on need probleemid suurenenud.
Oleksin tänulik, kui komisjon selle kohta midagi ütleks - kas ta arvab, et probleemid on läinud hullemaks või on asjad paranenud.
See oleks väga üllatav.
Lisaks on olulisi teemasid nagu usuvähemuste kaitse ja naiste õiguste tagamine.
Siiski on praegu põhiküsimuseks ajakirjandusvabadus, kriitiliste ajakirjanike ajakirjandusvolituste tühistamine peaministri poolt, kriitiliste ajakirjanike ja kirjastajate suuresti põhjendamatud arreteerimised selgelt kuritegeliku Ergenekoni võrgu uurimise käigus, ATV-Sabah meediakontserni ülevõtmine Scharlach-Holdingu poolt, mida omab või juhib peaministri väimees, peaministri avalikud üleskutsed boikoteerida meediat ja kohtuotsus Doğani meediakontserni vastu ja 380 miljoni euro suurune trahv eesmärgiga sundida viimast tegevust lõpetama, sest ta kajastas majaka annetuste skandaali, ning Õigluse ja Arengu Partei eelistatud kohtlemine.
Küsimus ei ole ainult ajakirjandusvabaduses - see hirmutab eemale ka investorid, kes kahtlevad Türgi õiguskindluses.
Türgi on tähtis naaber ja oluline, lugupeetud NATO partner.
Tahame Türgi toetamist jätkata; see on minu fraktsiooni arvamus.
Arvame siiski, et siin tuleb väga palju teha, et Türgi valitsus peab näitama oma tahet lõpetada Euroopa põhiõigustest julma ülesõitmise, nagu ta praegu teeb.
Oleksime tänulikud, kui seda oleks järgmise ametiaja jooksul võimalik veenvalt dokumenteerida.
Lisaks arvan, et peaksime kõnealust arutelu pidama Strasbourg'is, mitte Brüsselis.
<D>
kirjalikult. - (LV) Mul on väga hea meel selle pärast, et 23 ELi liikmesriiki on suutnud kokku leppida meetmete paketi - laiendatud euroala pakti - suhtes finantsstabiilsuse kaitsmiseks ja majanduskasvu edendamiseks.
Samuti on tähtis, et saavutati kokkulepe struktuurireformi ja eelarve konsolideerimise kohta ja jõuti üksmeelele Lissaboni lepingu muutmise suhtes Euroopa stabiilsusmehhanismi loomiseks.
Kõik riigid peavad võtma eelarve konsolideerimise meetmeid ja meetmeid makromajanduslike tasakaalunihete vältimiseks.
Samuti tuleb rakendada struktuurireforme tööhõive ja sotsiaalse kaasatuse edendamiseks.
Need tuleb määratleda iga riigi konkreetset olukorda arvestades.
23 Euroopa riigi osalemine paktis lubab loota, et need meetmed suurendavad majanduskasvu.
See on samm õiges suunas ja mõistlik vastus majanduslikele probleemidele.
Pakt sobib suurepäraselt parlamendi ja komisjoni tööga ühtse turu parandamiseks ja kolme raportiga, mille võtame parlamendis sel nädalal vastu.
Peame vastu võtma veelgi julgemaid otsuseid.
Liikmesriikide valitsused ei tohi kasutada valimistsükleid ettekäändena tähtsate, kuid ebapopulaarsete otsuste edasilükkamiseks.
lgu tervikuna kohaldada, sest oleme huvitatud oma konkurentsieelise tugevdamisest ja selle kaudu pikaajalisest reaalsest töökohtade loomisest ja majanduskasvust.
<D>
autor. - (DE) Austatud juhataja, kallid kolleegid!
Volinik De Gucht, kui kohtute kümne valitsuse esindajatega väikses rühmas tagatoas, et leppida kokku üleilmse järelevalve reguleerimises, mis sisaldab taolisi tundlikke peatükipäiseid nagu seaduse jõustamine ja tsiviilkaristusmeetmed seoses piirikontrolli ja Internetiga, saate vaevalt üllatunud olla, kui tekivad kuuldused ja kui tõstatakse küsimusi, millele kodanikud õigusega vastuseid tahavad.
Nõustun täielikult kaasparlamendiliikmetele esitatud kriitikaga.
Teil on aga tarvis olla teadlik muredest, mis ajendavad küsimusi rahvusvahelise kaubanduse komisjonilt, millel on fraktsioonidevaheline toetus, nimelt, et leping, mis pidi algselt puudutama tehnilisi saavutusi ja patente, ulatub sügavale kodanikuõiguste, kommunikatsiooni demokraatlikkuse, uuenduse ja kultuuriarengu detsentraliseeritud potentsiaali ning isikuandmete kaitse valdkonda.
Põhiõiguste harta artiklid 7 ja 8 reguleerivad aga samuti teie läbirääkimisi ning tuletame teile seda pidevalt meelde.
Selline leping puudutab tervet maailma, ent te jätate kõrvale arenevad majandused ja arenguriigid ning lisaks ka kodanikuühiskonna organisatsioonid, ametiühingud ja liikmesriikide parlamendid - lihtsalt öeldes jätate kõrvale avalikkuse, mille teenistuses ja juhtimise all olema peaksite.
Räägite läbi Euroopa Liidu mandaadita.
Tõmbate meid jätkuvalt alt kaheleheküljeliste kokkuvõtetega tervete läbirääkimisvoorude tulemustest.
Keeldute järgimast uut õigust ning avalikustamast meile samu dokumente, mida liikmesriigid nende läbirääkimiste osas saavad.
Kui nüüd väidate, et mu fraktsiooni mured on alusetud, siis tõestage seda!
Pange läbirääkimisdokumendid kohe lauale!
Kui unistate, et ühel päeval oma läbirääkimiste tulemustele selle parlamendi heakskiidu saate, peaksite õppima SWIFTi lepingu vastu tehtud demokraatliku otsuse kogemusest.
Võin teile ainult öelda tere tulemast demokraatiasse!
See parlament ei luba enam tagatoa arutelusid ja otsuseid.
<D>
kirjalikult. - Briti konservatiivide delegatsioon hääletas käesoleva resolutsiooni kui hiljuti kokkulepitud ÜRO Kassettlahingumoona konventsiooni otsese heakskiitmise poolt.
Usume, et konventsioonis on edukalt ühendatud põhimõttekindel ja praktiline humanism vastutavate relvajõudude sõjaliste nõudmiste mõistmisega.
Oleme järjekindlalt olnud seisukohal, et igat tüüpi kassettlahingumoona kasutamise valimatu keeld mõjutaks negatiivselt meie relvajõudude tegevuse tõhusust.
Seepärast juhime me eraldi tähelepanu konventsioonis selgelt määratletud erandile järgmise põlvkonna "targema” lahingumoona suhtes, mis on projekteeritud nii, et see hävib ise ja ohustab tsiviilisikuid võimalikult vähe.
Briti Kaitseministeerium töötab praegu välja lahingumoona, mis vastab selle erandi tingimustele.
Üldiselt me usume, et on tähtis säilitada meie relvajõudude riskijuhtimise osas proportsioonitaju.
Samas kui Briti armee püüab alati minimeerida kahju tsiviilelanikkonnale ja piirata kaasnevaid kahjustusi, ei tohiks me kunagi silmist lasta asjaolu, et me võitleme terroristlike ja mässuliste elementidega, kellel puudub igasugune piinlikkustunne meetodite osas, mida nad kasutavad süütute inimelude valimatul hävitamisel.
Just need elemendid peaksid olema meie raevu sihtmärk.
<D>
(DE) Austatud president, daamid ja härrad, pärast eilset pühapäevateenistust minu kodulinnas teatas meie indialasest preester tema kodumaal toimepandud metsikutest tegudest.
Viimase nädala jooksul on Ida-India Orissa osariigi kristlastest saanud tagakiusamise, alanduse, väärkohtlemise ja mõrvade ohvrid.
Eelmise nädala lõpuks hukkus seetõttu 26 inimest, hävitati 41 kirikut, süüdati neli kloostrit ning paljude kristlaste kodud on varemetes.
Inimesed varjavad end metsas, paludes kaitset hindu usufanaatikute eest.
See pole esimene kristlaste vastane rünnak, mistõttu 60 000 Orissa kristlast on oma kodust pagenud.
Praeguse konflikti vallandas vaimse liidri ja ülemaailmse hindu nõukogu liikme mõrv 23. augustil.
Isa Saji minu külast on palunud meie kogudusel ohvrite eest palvetada, kuid võime ära teha palju rohkem.
Mõistan täielikult hukka need inimsusevastased kuriteod.
Euroopa Parlament peab nõudma, et India valitsus tagaks Orissa kristlastele õiguse elule ja vabadusele.
<D>
fraktsiooni PPE-DE nimel. - Proua juhataja, sooviksin kõigepealt tänada Chris Daviest südamest suure panuse eest kõnealusesse raportisse ning tema äärmiselt konstruktiivse koostöö eest.
Mul on hea meel oma fraktsiooni nimel kiita heaks eesmärk - 125 grammi 2015. aastaks -, mida Chris Davies kirjeldas.
Minu arvates on see eesmärk keskkonnaalaselt äärmiselt ambitsioonikas, kuid samuti saavutatav väga eduka Euroopa tööstuse poolt, kus töötavad sajad tuhanded inimesed, ning peame tagama, et see tööstus jääks edukaks Euroopa tööstuseks.
Olen veendunud, et nimetatud Euroopa autotootjad jätkavad peaaegu kõige keskkonnasõbralikemate autode tootmist maailmas ning uued eesmärgid, mille puhul me ei tohiks ära unustada, et need on kõige raskemini saavutatavad eesmärgid maailmas, aitavad neil tulevikus jõuda veelgi keskkonnasäästlikumate autodeni.
Kuid kõnealuse arutelu puuduvaks lüliks on loomulikult tarbijanõudlus.
Peame kindlustama, et tarbijad nõuavad keskkonnasäästlikumaid ja keskkonnasõbralikumaid autosid ning seetõttu peavad liikmesriigid oma maksusüsteemide kaudu mängima väga olulist rolli, mis on nende jaoks õigustatult oluline.
Nad saavad tarbijanõudlust mõjutada oluliselt seeläbi, et võtavad kasutusele nõuetekohased keskkonnasõbralikud maksukavad.
Minu meelest vajame panust süsinikdioksiidiheite vähendamisele ka teistelt seotud sektoritelt: naftaettevõtjatelt, biokütusetootjatelt, rehvitootjatelt jne - kõigilt, kes saavad anda oma panuse ja aitavad meil saavutada meie ambitsioonikaid eesmärke.
Samuti võtsin päevakavva mõned muudatusettepanekud, et anda edasi seda, mis on minu meelest väga ettekirjutavad nõudmised reklaamijatele, mille Chris Davies lisas oma raportisse.
Olen seisukohal, et jämedalt võttes ei ole need probleemiga seotud ning olen veendunud, et, arvestades piisavat võimalust, suudavad tootjad ja reklaamijad tulla välja siduva vabatahtliku koodeksiga, mis oleks ka tõhus.
Samuti koostasin koos Chris Daviesega muudatusettepaneku, et tunnustada väikesemahuliste tootjate panust, kellel ei ole suurt tootevalikut, millega jaotada ühtlaselt heitega seotud nõudeid.
Loodan, et komisjon võtab neid arvesse õigusakti sõnastamisel.
<D>
kirjalikult. - (PT) Nagu me selgitasime oma kõnes eilsel arutelul, on meie vastuhääletamise põhjused selle määruse ettepaneku puhul põhimõttelised.
Kui oleks mingit kahtlust nende erapooletuses, oleks Euroopa Komisjoni kõnedest olnud küllalt nende hajutamiseks.
Euroopa Komisjoni jaoks on probleem liigne püügivõimsus ja eesmärk ning lahendus on "laevastike ümberkorraldamine”.
Aga sotsiaalmajanduslik kriis?
Kütusehindade (diiselkütuse ja eriti bensiini) tõus?
Kala esmamüügi hind?
Komisjoni jaoks on see üsna lihtne: "kui mõned liikmesriigid vähendavad püügivõimsust, tuleb see kasuks teistele liikmesriikidele, kuna kui püügivõimsuse vähendamisega kaasneb püsiv võimaluste vähenemine, siis on rohkem ressursse ja rohkem turuvõimalusi.”
Siit ettepanek anda laevade tegevuse lõpetamise eest 1,6 miljardit (!) eurot.
"Lihtne” - kui haigus ei tapa kalandussektorit, siis "ravi” teeb seda.
Ei ole rahalisi vahendeid, mis aitaks sektoril toime tulla tõusvate tootmiskuludega ja tagada palku.
Siiski pakutakse 1,6 miljardit eurot kalandustegevuse alaliseks lõpetamiseks, osaliseks või "ajutiseks” peatamiseks.
Portugali valitsus järgib seda reeglit ja paigutab umbes 8,2 miljonit eurot 27 laeva tegevuse lõpetamiseks 2008. aastal.
<D>
kirjalikult. - (SV) Nõustume täielikult mõnede selles raportis esitatud seisukohtadega, näiteks sellega, et on kiiresti tarvis võidelda laevadelt lähtuva väävli ja lämmastiku oksiidide heite vastu ja et ühine kalanduspoliitika on liiga bürokraatlik ja tsentraliseeritud.
Siiski on enamik esitatud ettepanekutest negatiivsed.
Meil on raske mõista, mida võiks saavutada "Euroopa merenduspäeva” kehtestamisega ELi poolt.
Samuti peame küsitavaks merealaste teadusuuringute ELi-poolse rahastamise väärtust ja kava laevavrakkide ja veealuste arheoloogiliste paikade uurimiseks ja kaardistamiseks, ning oleme kriitilised mõtte suhtes, et ELi institutsioonid peaksid tegelema merealade ruumilise planeerimisega.
Raport on järjekordne näide sellest, kuidas Euroopa Parlament püüab saavutada mõju üha rohkemates poliitikavaldkondades.
Subsidiaarsuse põhimõtte järgimine, mis jääb sageli vaid sõnakõlksuks ja mida harva kohaldatakse, on silmatorkavalt puudu.
Me ei saa sellega nõustuda.
Seetõttu hääletasime lõpphääletusel raporti vastu.
<D>
Austatud juhataja! 2. oktoobril toimub Iirimaal rahvahääletus Lissaboni lepingu üle.
Lissaboni leping on peaaegu identne Euroopa põhiseadusega, mille prantslased ja hollandlased viivitamatult tagasi lükkasid.
Iirlased juba lükkasid kord Lissaboni lepingu tagasi, aga mis Euroopa Liitu ja edasisse poliitilistesse integratsiooni puutub, siis on "ei” alati vale astus.
Ja nii sunnitakse iirlasi korraldama uut rahvahääletust, et nad saaksid anda ainsa vastuse, millega Euroopa Liit rahule jääb - "jah”.
Euroopa Liit hävitab oma liikmesriikides demokraatiat.
EL põhineb moonutamisel, pettustel ja valedel.
Brittidele keelavad meie põlastusväärne valitsus ja poliitiline klass rahvahääletust just sel põhjusel, et nad teavad, et tulemus oleks kõlav "ei”.
Aga olenemata sellest, milline saab olema tulemus Iirimaal, ühel päeval lahkub Inglismaa Euroopa Liidust ja taastab oma riikliku sõltumatuse.
Olen uhke selle üle, et saan kasutada oma ametikohta selleks, et võidelda Inglismaa Euroopa Liidust tingimusteta taganemise eest.
<D>
fraktsiooni PSE nimel. - (EL) Härra juhataja, volinik, proua Wagenknechtil oli algatusvõimet koostada raport, mis annab tunnistust tema poliitilisest julgusest rõhutada maksupoliitika ümberjaotavat ja sotsiaalset mõõdet.
See dokument on üks kõige olulisematest tõenditest, mis näitab, et arutelu maksupoliitika üle võib muutuda üleeuroopaliseks.
Kohustus saavutada Lissaboni eesmärgid, täita stabiilsuse ja kasvu pakti eeskirjad, kohustus hallata ja jagada maksutulu ümber nii, et see vastaks ühtekuuluvuse ja tööhõive eesmärkidele, ning kujundada välja siseturg - kõik need on piisav tõestus poliitilisest eesmärgist.
Liikmesriikide maksupoliitika ei saa enam põhineda eranditult ja üksnes riiklikel kriteeriumidel: maksustamisdialoog muutub vajalikuks, et edendada suuremat maksude koordineerimist kogu Euroopas.
Nimetatud dialoogi abil, mis on võimaldanud teha olulist koostööd kõigi fraktsioonide variraportööride vahel, oleme keskendunud järgmistele põhipunktidele.
Esiteks maksukonkurentsi küsimus: me ei usu, et eesmärk on ohjeldada maksukonkurentsi põhimõtet, see võrduks teatavate liikmesriikide poliitika tsenseerimisega.
Kuna maksupoliitika küsimustes ei kehti ühiseeskirjad, tekitab maksukonkurents pakkumiste ja omapoolsete madalate maksumäärade pakkumistega probleeme.
Nagu teistegi siseturu valdkondade puhul, võib ka maksukonkurents tagada konkurentsivõimet ja parandada riigi majanduse ning kogu Euroopa tootlikkust, eeldusel et kehtima hakkavad kahjuliku konkurentsi suurenemist ohjeldavad eeskirjad.
Teine punkt, millele keskendusime, on suhe otsese ja kaudse maksustamise vahel.
Viimasel ajal on täheldatud, et liikmesriikides liigutakse kaudse maksustamise suunas, enamasti selleks, et katta eelarvepuudujääke.
See koormab siiski tarbijaid ja turul ei toimu järelevalvet.
Käesoleva raporti eesmärk on leida ohutud meetmed, mis lihtsustavad tasakaalustatud suhet otseste ja kaudsete maksude vahel.
Toetame käibemaksu ja konkreetsete tarbimismaksude süsteemi läbivaatamist.
See ei tähenda, et see tuleks asendada käitumisjuhendiga, mis ei ole siduv kõigile liikmesriikidele.
Volinik, oleme teadlik komisjoni jõupingutustest ning probleemidest majandus- ja rahandusministrite nõukogus.
Sellele vaatamata peame Euroopa Parlamendi liikmetena tegema tihedat koostööd riikide parlamentidega, et arutleda selle suure fiskaalpoliitika üle.
<D>
esitaja. - Hr juhataja, presidendivalimistel näeme järjest rohkem ebakindlust, kas valitsuse eelistatud kandidaat on ikka võitnud tegeliku häälteenamuse või lihtsalt palju hääli.
Isegi kui sellel kandidaadil ei ole tegelikku enamust, jäävad püsima kahtlused selle häälteenamuse suuruse kohta, eriti, kui on olnud ilmseid püüdeid seda kunstlikult suurendada.
Kui samas on mõnel kandidaadil takistatud kandideerida, kui üksnes valitsuse toetatud kandidaadil on juurdepääs ajakirjandusele, raadiole, televisioonile, kui opositsioonil või välisvaatlejatel ei ole võimalik valimisi nõuetekohaselt jälgida, kui rahumeelseid meeleavaldusi ametlikult väljakuulutatud valimistulemuste vastu aetakse laiali sõjaväe ja politseiga ja vahistatakse opositsiooniliidreid, siis on põhjust kahelda, et valijatel ei ole lastud oma tahet avaldada.
Me oleme näinud selliseid presidendivalimisi väljaspool Euroopat Mehhikos ja Keenias ning Euroopas Valgevenes, Venemaal, Gruusias ja Armeenias.
Isegi enne neid valimisi oli Armeenia väga raskes olukorras.
Traditsiooniliselt on Armeenial väga tihedad sidemed Venemaaga, kuid neid eraldab naaberriik Gruusia, kellel on Venemaaga tõsine konflikt, ja naaberriik Aserbaidžaan, kellel on aastaid olnud Armeeniaga piiritüli.
Kui Taga-Kaukaasia piirkond 1920ndatel etniliste piiride järgi osadeks jagati, anti armeenlastega asustatud Mägi-Karabahhi enklaav kompromissina piirkondliku Armeenia autonoomia tagatisega Aserbaidžaanile.
See lahendus Nõukogude Liidu järgsel ajajärgul enam ei toimi, sest Aserbaidžaani ja Armeenia riigid on nüüd vaenlased.
Tegelikkuses on territoorium praegu okupeeritud Armeenia poolt ja see on põhjustanud idanaabriga pikaleveninud konflikti, kuigi praegu kehtib relvarahu.
Selline pidev sõja- ja blokaadiohu olukord on viljakas pinnas autoritaarsete valitsuste õitsemiseks ja demokraatial on raske sellises riigis lakkamatult püsida.
Pärast 19. veebruari valimisi toimunud sündmused ei tule üllatusena.
Kuid isegi sellistes tingimustes tuleb võtta kõik jõupingutused demokraatliku korra taastamiseks ja opositsiooni õiguste jalule seadmiseks.
Euroopa Liidu või liikmesriikide soov säilitada häid suhted selliste riikide de facto juhtidega nagu Venemaa, Valgevene, Gruusia või Armeenia peab jääma selle esmase vajaduse taustal teisejärguliseks.
<D>
kirjalikult. - (DE) Me ei saa lubada tarbija eksitamist toiduainetes kasutatava lisaaine trombiiniga.
Euroopa Parlamendi ja nõukogu määrusega (EÜ) nr 1333/2008 16. detsembrist 2008 reguleeritakse toiduainetest kasutatavate lisaainete tingimusi terves ELis ja soovime nüüd lisada sinna uusi aineid.
Siin on peamine ainete ohutus.
Selleks et rahuldada tarbijate nõudlus toidu järele, mis näeb välja ahvatlev, on toiduainetetööstus loonud aineid, mida lisatakse vaid parema väljanägemise pärast.
Üks taolisi aineid on trombiin, mis hangitakse loomade söödavatest osadest ja mis ei ole tervisele kahjulik.
Selle roll on ühendada üksikud lihatükid kokku terveks lihatooteks.
Ehkki iseenesest see tervisele ohtlik ei ole, kujutab üksikute kokkukleebitud lihatükkide näitamine terve singitükina tegelikult tarbijate petmist.
Ehkki taolisi tooteid ei saa seetõttu tervisega seotud alustel keelustada, tuleb neid märgistada väga selgesti ja üheselt mõistetavalt, osutades mitte ainult toote nime, vaid ka selle mõju ja töödeldud toote selget nimetust.
Trombiiniga kokkukleebitud lihatükki ei tohiks kunagi singina müügile lubada.
Selle asemel tuleb see märgistada selgesti kui "trombiiniga töödeldud lihaosade segu”.
Hääletan selle aine kinnitamise poolt ainult siis, kui kehtestame selge märgistusnõude.
<D>
Hr president, sõna "integratsioon” on raportis kasutatud 24 korral.
Välja pakutud sisserändajate integratsioon riigi maksumaksja taskust ei ole arvestanud ühe olulise aspektiga, nimelt religiooni ja ühiskondliku korraga.
Sotsialistliku päritoluga ilmalikud militaristid väldivad seda teemat vaatamata moslemite arvu kiirele kasvule.
2025. aastaks on üks kolmest Lääne-Euroopas elavast inimesest moslem.
Canterbury peapiiskop tegi hiljuti ettepaneku, et Euroopa peaks võtma omaks sharia seaduse, mida president ja parlament nimetaksid ilmselt "mitmekultuurilisuseks”.
See tõstab esiplaanile segase arutelu mandrile saabuvate uute sisserändajate integreerimise ja assimileerimise viiside ja võimaluste kohta.
Kas assimilatsioon tähendab, et sisserändajad peaksid sulanduma Euroopa ühiskonda või tähendab see seda, et nad peaksid ühinema vanade Euroopa rahvaste järeltulijatega, et luua mingit tüüpi uus Euroopa inimene?
Või on ühise ühiskonna loomine kas võimatu või soovimatu?
Kuigi Euroopas on alati olnud erinevaid kultuure, on seal alati domineerinud kristlik kultuur või n-ö ühiskondlik kord, mida on jaganud enamik inimesi sõltumata nende identiteedist.
Peaaegu 20 sajandi jooksul on see tsivilisatsioon olnud Euroopa pärandi keskne ja püsiv osa.
Me peame endalt küsima: kas Euroopa oleks omandanud praeguse kuju, kui seitsmendal ja kaheksandal sajandil oleks iidne Rooma vallutatud ja asustatud mitte kristlaste, vaid moslemite või teiste kultuuride esindajate poolt?
Lihtne vastus on ei.
See poleks Euroopa.
See oleks Egiptus või Liibüa.
Õnneks leidub inimesi, kes ei aktsepteeri kultuuriväärtusi sharia kattevarjuna.
Religiooni tuleks kaitsta riigi - eriti Euroopa riigi eest.
Jagatud Euroopa projektis saab teisi religioone integreerida vaid kristlus, kuna see tunnustab seda, mida ilmalikud ideoloogiad teha ei saa.
Ma usun, et Euroopa suudab seda ning eurooplased peaksid end taas pühendama kristlikule kultuurile ja traditsioonilistele väärtustele nagu vabadus, võrdsus, seaduslikkus ja isikuõigused, mida kõik Euroopa rahvad on üle 20 sajandi omaks pidanud ning mis on olnud õitsengu ja moraalse juhatuse allikaks maailmas.
Raport ei saa integreerida kedagi ega midagi.
See sümboliseerib elavat surnut.
Sellega võib luua terve mandritäie zombisid, kellel pole aimugi oma rahvuslikust identiteedist.
<D>
fraktsiooni UEN nimel. - (PL) Proua juhataja, alates 2003. aastast on Sudaanis toimunud sõjaline tegevus usuliste ja etniliste erinevuste tõttu.
Darfuri konflikti tagajärjel lahkus rohkem kui kaks ja pool miljonit inimest oma kodudest.
Konflikti tsiviilelanikest ohvreid tapeti, peksti ja vägistati.
Valitseb ulatuslik nälg ja hügieenivahendite puudus.
Lapsed, kellest paljud on vaeslapseks jäänud või kadunud, ei saa haridust ja neil puudub väljavaade normaalsele tulevikule.
Humanitaarmissioonidele seatakse suuri piiranguid.
Sudaani konflikt põhjustas Darfuri ja Tšaadi ühiskonna kokkuvarisemise.
Sudaani valitsus on keeldunud koostööst Rahvusvahelise Kriminaalkohtuga, mis väljastas sõjakurjategijate vahistamiskäsu, ning ei suuda või lihtsalt ei taha olukorda parandada.
10. ja 11. mail toimunud Omdurmani rünnaku tagajärjel kaotas elu veel 200 inimest.
Kutsume Sudaani ametivõime üles tegema viivitamata koostööd Rahvusvahelise Kriminaalkohtuga.
Ootame, et Euroopa Nõukogu võtaks ette otsustava sammu ja takistaks juurdepääsu Euroopa Liidu pankadele neile, kelle kohta tehakse kindlaks, et nad rahastavad Darfuri konflikti, ning külmutaks nende varad.
<D>
raportöör. - (FR) Austatud juhataja, sarnaselt volinikuga on ka minul hea meel meie arutelu sisutiheduse üle, mis näitab tervikuna meie institutsioonide tõelist vastutustundlikkust.
Seda vastutustunnet on näidanud ka voliniku antud vastused, võetud kohustused ning nende kinnitamine erinevate 2011. aasta veebruariks ja juuniks kokku lepitud hindamist käsitlevate kohtumiste kaudu.
Loomulikult ei taha ma kohe ühtset seisukohta seoses Pakistaniga.
Ma hoopis tuletasin teile meelde meie põhiseisukohta.
Samuti tahan tänada austatud volinikku valmisoleku eest, mida ta näitas üles seoses vastastikuse julgeoleku teemaga, küsimustele vastamise, avatuse ja koostöövalmidusega, kohandamistega ning kuritarvitamise vastu võitlemisega ning erinevate õiguslike olukordade arvestamisega.
Kuigi kõnealuste lepingutega nähakse ette õigusraamistik viisade väljastamise ja tagasivõtumenetluste lihtsustamise korraldamiseks täpselt kindlaksmääratud ja rangetel tingimustel, ei tohi seda ajada segamini äärmise vajadusega määrata ka kindlaks Euroopa varjupaigaõiguse tingimused ja asjaolud.
Kokkuvõtteks tahan öelda, et minu arvates sarnaneb see poliitika pisut kahenäolisele jumalale Janus Bifronsile.
Me oleme rääkinud poliitikast ja menetlusest.
Minu meelest esindavad Januse pea kaks profiili menetlust ja poliitikat.
On tehniline ehk menetlust, õiguslikke tingimusi ja nende austamist esindav pool, kuid on ka poliitiline pool, mida iseloomustab teatavate kaasparlamendiliikmete sõnu kasutades lihtsustamine, koostöö, liidu avamine kolmandatele riikidele, meie väärtuste esindamine, kuid selline avamine eeldab ka eurooplaste valmisolekule reageerimist.
Ma tahan lõpetada mõttega, et me peame neid aspekte tasakaalus hoidma ja tegema kõik selleks, et meie kodanike hulgas valitseks nendega seoses selgus.
Me peame oma kodanikele selgitama, mida kolmekuuline viisa tegelikult tähendab, ja vältima seeläbi tekkida võivat ebaselgust ja muud laadi vääriti mõistmist.
Ma loodan teie peale, lugupeetud volinik.
<D>
Austatud juhataja!
Täna arutusel olevat määrust on kõik komisjonid pika ajavahemiku vältel eiranud.
Praeguseks, mil protsess on juba lõpusirgel ning tulemused selged, on mõned inimesed siin täiskogul siiski ärganud.
Mõned neist pole kahjuks arutelul osalenud, millest on kahju, kuna nende vaadete kuulmine oleks olnud kindlasti huvitav.
Endise liikmena mäletan selgelt kongressi üldist vaimu.
See nõudis avalikult, et Euroopa Parlamendile antaks erinevates valdkondades konkreetseid õigusi, et säilitada selle usaldusväärsust institutsioonide kontekstis ja kodanike silmis.
Sõltumata kongressi nõudmistest ei tehtud midagi.
Eesistujariik Belgia ja nõukogu vahelised läbirääkimised võimaldasid oluliste edusammude tegemist.
Mäletan Klaus-Heiner Lehne sõnu.
See oli palve volituste saamiseks, mis võimaldaksid komisjoni võimupiiride ületamise uurimist mis tahes ajal.
Mõned määrustest, näiteks rahvusvaheline kaubandusleping, pole muidugi ideaalsed, kuid sellegipoolest oleme tulemusega nõus.
Sooviksin avaldada oma tänu eesistujariigile Belgiale, mis on andnud endast kõik millegi saavutamise nimel.
Lisaks sooviksin tänada raportööri, kelle läbirääkimistaktika oli mõistev ja arukas.
<D>
komisjoni liige. - Hr juhataja, tahaksin öelda, et käesolev arutelu on selgelt kinnitanud rahuprotsessi olulisust Põhja-Iirimaal ning kõnealuse protsessi käigus on õpitud olulisi õppetunde.
Komisjon jätkab oma panust lepitusprotsessi tugevdamisesse ning aitab kaasa ka rahuloome kogemusest õpitud õppetundide jagamisele kõikide teiste sarnaste probleemidega piirkondadega.
Kõnealuste jõupingutuste puhul on Euroopa Parlamendi toetus kindlasti väga oluline.
Tahaksin teha veel kaks märkust:
Jean Marie Beaupuyle, Põhja-Iirimaa töörühm loodi eesmärgiga tõhustada ja aidata kaasa Põhja-Iirimaa inimeste osalemisele kõikides Euroopa Liidu poliitikates ja samuti paremini koordineerida ja luua rohkem sidusust erinevate protsesside vahel, mis aitavad kaasa rahu- ja lepitusprotsessi tugevdamisele.
Teine märkus on see, et nende jõupingutustega sooviks komisjon aidata ka Põhja-Iirimaa inimestel vähendada praegust sõltuvust avalikust sektorist, riigiabist ja ühekordsetest toetustest.
Konverentsi, mida mainis Bairbre de Brún, eesmärk oli täpselt samuti aidata kaasa kõnealusele protsessile ergutada rohkem erainvesteeringuid kui erasektori pulbitsevat haru, eesmärgiga tuua elu kõnealusesse saareossa.
Tänan teid veel kord väga kõikide märkuste eest.
<D>
Proua juhataja, volinik, ma tahaksin teid ja härra Saryusz-Wolskit õnnitleda ning tänada tehtud töö ja saavutuste eest.
Lubage mul avada täna arutelu uue ettepaneku kohta, mitte ülemvoliniku kohta, vaid täiesti uuel teemal.
Me peaksime looma Euroopa alternatiivsete energiaallikate fondi.
Teid võib-olla üllatab, miks ma sellest räägin.
Kas te olete kunagi kuulnud ühest vahvast ööst üleni jäätunud Ameerika Ühendriikides 1965. aastal, millest sai alguse beebibuum.
Teile tuleb kindlasti meelde 1986. aasta mai algus - Tšernobõl - tunnid, päevad ja kuud pärast seda.
Ja, volinik, teil ilmselt ei olnud võimalust maanduda ja peatuda 1991. aastal Kuveidis, kui põles 300 naftavälja.
Need on kõik näited energiajulgeoleku puudumisest.
Miks meil on selline energiajulgeoleku puudus?
Sest meil ei ole valikuvabadust - me oleme suures sõltuvuses.
Energiakontserni ČEZ asutaja lapselapsena võin ma öelda, et Tšehhi Vabariik ei ole enam Tšehhi, vaid ČEZki.
Kui te küsisite 2020. aastaks 20% taastuvenergiat, tuli peaminister Topolánek meie juurde ja ütles, et võib sellele alla kirjutada küll, sest tegemist on täieliku nonsensiga.
Sellise lähenemisega jäämegi ebakindlasse olukorda, sest meil ei ole valikuvabadust.
Kuidas seda saavutada?
Muidugi peame meie, eurooplased, leidma oma vahendeid, mitte lootma üksnes välisele mitmekesistamisele.
Seepärast võib abiks olla energiatariifide kasutamine, et luua Euroopa alternatiivenergia fond, mitte uus Lissaboni tegevuskava aastaks 2020, vaid selleks, et tõepoolest jõuda selliste inimesteni nagu Topolánek ning leida uusi allikaid, mitte olla sõltuv.
<D>
Ma pöörduksin kõigepealt nõukogu poole, kuigi riigisekretär pidi lahkuma.
Olen täiesti nõus tema väitega, et probleem on olemas.
Olen ka täiesti nõus, et kõike, mida tema peab oluliseks, peab ka Euroopa Parlament oluliseks, näiteks haridust ja teadustegevust.
Ka eesmärkide suhtes valitseb üsna suur üksmeel.
Märkimisväärsed erimeelsused tekivad siis, kui jutt läheb kasutatavatele vahenditele.
Kuidagimoodi tuleb meil novembri keskpaigaks üksmeelele jõuda.
Volinik märkis, et tal on hea meel sammude üle, mida Euroopa Parlament on teinud komisjoni esialgses eelarveprojektis sisalduvate ridade taastamiseks.
Ma paluksin tal mõista, et seda ei tehta paari eelarverea ulatuses.
Tegelikult ma mainisin, et me püüdsime võtta vastu seisukoha, mille aluseks on nüansirohke lähenemisviis.
Pean siiski mainima mõnda mõtet, mida arutelu käigus väljendati ja millega ma ei ole nõus.
Ma ei saa aktsepteerida suhtumist, mille puhul vargusena kirjeldatakse summasid, mis kantakse solidaarsuse žestina toetavatelt riikidelt abi saavatele riikidele.
Minu arvates ei ole probleem praegu selles.
Euroopa Liit on üles ehitatud põhimõttele, et liikmesriigid on üksteisega solidaarsed.
Näiteks ühe abi andva riigi juhid on öelnud, et selle riigi tulud on märkimisväärselt suurenenud tänu Euroopa Liidu laienemisele, mis andis juurdepääsu suurele turule.
Euroopa Liitu ei saa hinnata osa- ja väljamaksete suhte alusel.
See on võlts ja eksitav ning hävitab kogu meie ühise tuleviku.
Lisaks tahaksin juhtida kolleegide tähelepanu asjaolule, et mõni inimene on siin kõikidele ettepanekutele väga entusiastlikult minevikuvormis viidanud: "Meie tõstatasime ja meie korraldasime selle ja nii see jääb.”
See, mida me neljapäeval hääletama hakkame, on üks projekt ja üks poliitiline sõnum.
See poliitiline sõnum räägib sellest, kuidas Euroopa Parlament sooviks juhtida Euroopa Liitu rohelisematele karjamaadele.
Ma palun nõukogul mõista sedagi, et raportöör ei esinda mitte iseenda, mingi erakonna ega ka mitte eelarvekomisjoni arvamust.
Siin on rääkinud väga paljud eri parlamendikomisjonide ja fraktsioonide esindajad, kuid neil kõigil oli üks ja seesama sõnum: me vajame paremat, praktilisemat ja võimsamat eelarvet.
Minu aeg on otsas.
Tänan teid tähelepanu eest.
<D>
(DE) Härra juhataja, volinik, daamid ja härrad, resolutsioon on kõige positiivsem saavutus alates relvarahukokkuleppest ning sisaldab suuremat osa Elmar Broki ja mu enda esitatud nõudmistest Euroopa Rahvapartei (Kristlike Demokraatide) ja Euroopa Demokraatide fraktsiooni nimel pärast meie külaskäiku Gruusiasse.
Siiski, sellest ei piisa.
Euroopa Liidul on ikka veel täita kindel roll ja kaalul on meie usaldusväärsus.
Resolutsioonile peab järgnema otsustav ühismeede, nagu volinik Ferrero-Waldner on täna oma julgustava seisukohavõtuga selgeks teinud.
Peame rakendama seda resolutsiooni viimsegi punkti ja komani, samuti nõudma Venemaalt kuuepunktilise plaani täieliku täitmist viimse punkti ja komani.
Veel enamgi, viimastel nädalatel oleme näinud, kui oluline Euroopa Liit on ja võib olla, kuid me oleme näinud ka, milles seisnevad meie nõrkused ja milliseid meetmeid peame selleks võtma - seejuures ennetavaid meetmeid - et neid parandada.
Jah, me võime olla vahendajad, aga kui me seda tahame, siis peab meil olema ühine Euroopa välispoliitika, ennetav välis-, julgeoleku- ja kaitsepoliitika.
Oleme viimastel nädalatel tundnud teravalt puudust ka ühisest seisukohast - tõesti, poliitilise tahte puudust ühise seisukoha saavutamiseks - ja, isegi praegu, puudust ühisest lahendusest.
Lissaboni lepingu puudumine nõrgestab meid.
Ülesehitusest ei piisa.
Me peame investeerima nende riikide iseseisvusse ja võtma natsionalismil pinna jalge alt.
Kokkulepped ELiga on palju tähtsamad kui väljavaade NATO liikmeks saada.
Volinik, olete öelnud väga ilmekalt, et Venemaaga ei saa olla rohkem äritegevust kui tavaliselt ning et meie poliitika vajab ümberhindamist.
Peame investeerima majanduslikku, demokraatlikku, sotsiaalsesse ja haridusalasesse stabiilsusse.
Jutt pole ainult rahast.
Peame laiendama ka naabruspoliitikat ja esitama praktilisi projekte, nagu näiteks selliseid, millest olete täna teada andnud.
Me ootame seda.
<D>
Proua juhataja, minu fraktsioon ei ole täna peetava arutelu kui sellise vastu, aga meil on suuri raskusi selle arutelu tulemuste kokkuvõtmisega resolutsioonis.
See jätab mulje, et resolutsioonis on võimalik sätestada, kuidas tuleb käsitleda Euroopa ajalugu ja eelkõige totalitaarset minevikku.
Nagu äsja toimunud läbirääkimistest selgus, takerdusid need kiiresti vaidluste taha teemal, millist sõnastust tuleks või ei tuleks sellises resolutsioonis kasutada.
Palun jätkem ajaloolaste otsustada, kuidas täpselt meie ajalugu tõlgendada, sest teatavasti on objektiivsus võimatu.
On selge, et poliitikud saavad kaasa aidata sellele, et minevikule pöörataks piisavat tähelepanu, ja see kehtib kindlasti ka Hitleri ja Stalini kuritegude kohta.
Neid kuritegusid ei tohi kunagi unustada ja ohvreid tuleb austada.
Samuti peame kõik teadma, et meie kaaseurooplased Kesk- ja Ida-Euroopas on äganud kahe totalitaarse süsteemi all, mida minusugused inimesed, kes on sündinud Hollandis, ei ole kogenud.
Endine parlamendiliige härra Geremek märkis kord väga õigesti, et meie mälud ei ole veel taasühinenud.
Meie kui poliitikute kohustus on korraldada päev, mida tahame eriliselt mälestada, aga tehkem seda koostöös ajaloolastega.
Iseenesest on hea ettepanek pidada Euroopa 20. sajandi totalitaarsete süsteemide ohvrite mälestamise päeva, aga tehkem koostööd ajaloolastega, et mõelda, milline on selle õige vorm ja kuupäev, et kõik seda pooldaksid.
Mina ise olen ajaloolane.
Minu arvates ei ole kõike 20. sajandil toimunut arvestades õiglane siduda see kuupäev vaid Molotovi-Ribbentropi paktiga.
Selle üle tuleb aru pidada.
Milles lähevad poliitikute ja ajaloolaste arvamused lahku?
Mida me tahame mälestada ja kuidas?
Arutelu kahtlemata jätkub.
Meie fraktsioon võtab sellest kindlasti osa.
Selle näitena tahan teile näidata seda raamatut minevikupoliitikast, ajaloost ja selle kuritarvitamisest; see ilmub kahe nädala pärast pealkirja all "The politics of the past, the use and abuse of history” ja selles andsime me sõna peamiselt ajaloolastele; loodame, et see aitab muuta arutelu tõesti kvaliteetsemaks siin Euroopa Parlamendis ja muidugi ka mujal.
<D>
Härra president, eelmisel nädalal avaldasid Iirimaa inimesed 619 000 võiduhäälega usaldust Euroopa Liidu projektile.
Ma sooviksin tänada teisi 26 Euroopa valitsust ja käesoleva parlamendi fraktsioone, kes tegid viimase 15 kuu jooksul väga tihedat koostööd Iirimaa valitsusega, mispärast leidsid Iirimaa inimeste poolt väljendatud mured I Lissaboni lepingu osas põhjaliku käsitluse.
See oli võit Iirimaa inimeste jaoks, mitte üksnes valitsuse või erakondade jaoks.
Iirimaa inimesed ütlesid ülekaalukalt, et Iirimaa koht on Euroopa Liidu südames.
(GA) Lissaboni lepingut pooldavad erakonnad tegid sel korral rohkem koostööd kui eelmise referendumi ajal.
Kodanikuühendustel, nagu Ireland for Europe ja We Belong oli keskne roll avalikkusele näitamises, et poliitiline süsteem ei olnud ainus, kes soovis, et Iirimaa inimesed referendumil jah-hääle annaksid.
Põllumajandusühistud olid väga tugevad selle lepingu pooldajad ning osalesid väga aktiivselt kampaanias.
See oli eelmise referendumiga võrreldes väga suur muutus ning seda ei saanud märkamata jätta.
Iirimaale maksustamise, erapooletuse ja sotsiaaleetiliste küsimustega seotud poliitikavaldkondades antud õiguslikult siduvad garantiid tõid selguse Iirimaa inimeste põhimuredele.
Ma loodan, et see leping ratifitseeritakse peagi ning mul on hea meel kuulda teilt uudiseid teie riigi kohta, härra president.
Kuid ma pean ütlema, et erakonda UKIP kuuluva härra Farage'i poolt täna pärastlõunal siin tehtud märkused olid Iirimaa rahva jaoks solvavad ja see ei ole aktsepteeritav.
Iirimaa rahvas on intelligentne ja mõistlik valijaskond ning nad teadsid, mis vahe on eelmisel ja sellel lepingul, mispärast on protokollidel õiguslikult siduv leping.
Härra Farage, teil ja teie kolleegidel on hea meel teada saada, et teie sekkumine sellesse lepingusse tõi jah-poolele umbes 3 või 4% lisahääli.
Selline on Iirimaa inimeste austus teie ja teie fraktsiooni vastu.
<D>
fraktsiooni PPE nimel. - (NL) Ütlete, et kavatsete jääda valvsaks, kuid minu arvates on see üsnagi ebapiisav.
Meie arvates on General Motorsi seisukoht Euroopas vastuvõetamatu.
General Motors loodab riigiabi saamisele mitme Euroopa Liidu riigi ja piirkonna valitsuselt, mille üheks kavatsetud otstarbeks on katta sotsiaalsed kulud Antverpeni tehase sulgemisel, millele viitate.
Taoline asi on vastuvõetamatu, volinik, vastuvõetamatu nii töötajaile kui ka Euroopale.
Meie arvates on antud toimik teie jaoks väga oluline katse, väga oluline Euroopa Komisjoni tõsiseltvõetavuse katse.
Me ei või taolisi asju lubada, kuna see looks tulevikus teistele toimikutele tohutu pretsedendi.
Volinik, tegemist on näitega protektsionismist, mis üha jälle oma inetut pead tõstab - see on vastuvõetamatu!
See õõnestab ELi aluseid ja, enamgi veel, alati on just väiksemad riigid need, kes kannatama peavad, nagu antud juhtum veel kord tõestanud on.
Viimasel mõnel kuul on ELi valitsused lubanud end nii-öelda General Motorsi ameeriklastel jaotada kui altaripoisse, ning on selge, et seda ei või korrata.
Seda saab ennetada ainult ühise Euroopa lähenemise abil.
Tänases Saksa ajakirjanduses ütleb teie kolleeg Neelie Kroes, konkurentsivolinik, et riigiabi autotööstuses on võimalik ainult juhul, kui abi juhitakse uuenduslike ja keskkonnasõbralike toodete arengu poole.
Oleme sellega nõus, kuid palju parem on, et taolisi asju koordineeritaks Euroopa tasandil kui, nagu toimub hetkel, et nad on eraldi läbirääkimiste objektiks eri Euroopa riikide ja General Motorsi vahel, kuna tegemist on teega, mis ei vii kuhugi.
Pealegi annaks üheainsa ühise Euroopa pakkumise tegemine General Motorsile meile palju tugevama positsiooni ning võimaldaks meil nõuda garantiisid sotsiaalvaldkonnas - mis on vist kindlasti teile südamelähedane - ning tööhõive valdkonnas.
Lõppude lõpuks - miks ei peaks olema võimalik avada töötajaile uusi väljavaateid vastavas Opeli tehases Antverpenis ja loomulikult samuti puudutatud töötajaile teistes Opeli Euroopa tehastes?
Selleks ei ole veel liiga hilja, volinik Špidla!
Meie arvates peab Euroopa Komisjon taolise piiriülese ümberstruktureerimistegevuse juhtumi puhul härjal sarvist haarama ning alustama niisama vaatamise ja ootamise asemel tööd ennetava poliitikaga?
Mida see konkreetses mõttes tähendab?
See tähendab ühise strateegia käivitamist, palju dünaamilisemate meetmete rakendamist ning, eelkõige, teie käsutuses olevate Euroopa vahendite palju jõulisemat kasutamist ning nende kombineerimist läbisegi tegutsemise asemel, nagu hetkel teeme.
Minu arvates oleme olnud seni antud toimikut puudutavates meetmetes liiga pehmed.
Euroopa Komisjon seisis kõrval, kui General Motors triumfi saavutas.
See peab töötajate huvides muutuma, kuna just nemad kannatavad praeguse Euroopa poliitilise tahte puudumise käes.
Minu teine argument on täpselt sama oluline, volinik.
Täna kohtuvad Hispaanias Euroopa tööstusministrid, et käivitada aututööstuse jaoks Euroopa tegevuskava.
Minu arvates on meil selleks tungiv vajadus.
Teie, Euroopa Komisjon, peab tooma kokku suuremad tööstuses osalejad tagamaks, et lähitulevikus ka meie autotööstust Hiina tooted üle ei ujutaks.
Järgmisel neljapäeval kohtuvad Herman Van Rompuy algatusel ja kutsel Brüsselis erakorraliseks Euroopa tippkohtumises Euroopa Liidu riigipead.
Päevakorras on vaid üks punkt: Euroopa majanduskoostöö tõhustamine.
Volinik, alustagem autotööstusega, kuna tegemist on nüüd ja edaspidi meie olulisima tööstusega!
See on majandusliku uuenemise kiiruse tõeline määraja ning potentsiaalselt võimas jõud tööhõive puhul.
<D>
- (LT) Ma pean kiitma hr Sacconit seoses märkimisväärsete lisandustega komisjoni õigeaegsesse kliimamuutuste küsimust käsitlevasse rohelisse raamatusse.
Mõned riigid, eeskätt Põhjamaad, on ilma igasuguse Brüsselipoolse julgustuseta juba töötanud välja pikaajalise strateegia kliimamuutustega tegelemiseks, nähes ette kliimamuutustele reageerimise meetmed: rannikualade kaitsmine, meetmete võtmine rannikualade üleujutuste vastu, erilahendusega majade ehitamine.
Valge raamatu kinnitamine julgustab teisi riike nende eeskuju järgima.
ELi riigid, millel on mere- ja ookeanipiirid - ja neid on 22 - peaksid vahepeal analüüsima Madalmaade kogemust mere ohjamisel.
Pool riigi territooriumist asub allpool merepiiri.
Hollandi elanike jätkuvad jõupingutused mere rünnakutele vastu astumisel ja tohutud ressursid, mida nad oma kaitseks suunavad, ei ole takistanud neid loomast ühte maailma tugevaimatest ja kõige õitsvamatest riikidest.
Seega tõestab see, et kohanemise võimalus on olemas.
Ülemkogu hiljutisel kohtumisel teatati, et kliimamuutuste teema seatakse ELi ennetus- ja kaitsepoliitika ettevalmistamisel eriti olulisele kohale.
Konflikte ja sõdu ikka veel elamiskõlblike alade ja ka nende alade võitmiseks, mis annavad vett ja toitu, tuleks vältida, enne kui on liiga hilja.
See puudutab eelkõige maailma kõige vaesemaid riike, kes on kliimamuutustele kõige vähem kaasa aidanud.
Need, kes on teiste kulul edusamme teinud, peaksid oma võla viivitamata tagasi maksma.
Tulevikus peaks EL olema jätkuvalt eestvedajaks teistele mandritele ja riikidele eeskuju näitamises selles, kuidas võtta vastu meetmeid kliimamuutuste ennetamiseks, kuidas uute tingimustega kohaneda ja muuta oma kodanike kombeid ja tavasid.
<D>
kirjalikult. - (FR) Ühine sisserände poliitika, mis rajaneb seaduslike sisserändekanalite avamisele kaasaaitamisel, ei saa meie toetust pälvida.
Poliitika peaks olema selle täielik vastand.
Antud raport rajaneb jällegi komisjoni ohtlikel soovitustel, mis sisalduvad majandusrändele pühendatud 2005. aasta 11. jaanuari rohelises raamatus.
Tegemist on raportiga, mis hindab võõrtööliste arvu, mida ELil 2050. aastaks oletatavalt vaja on, 60 miljonile ja mis rõhutab vastavalt vajadust avada kanalid seaduslikuks sisserändeks.
Kuidas on võimalik mitte pidada rõvedaks seda, kui keset majandus-, finants- ja sotsiaalkriisi soovitatakse meil avada turge väärtöölistele veelgi, ajal kui riikides on töökohad ohus ja tööpuudus vohab?
Keset kriisi on tarvis hoopis protektsionistlike majandus- ja sotsiaalmeetmete rakendamist ning töökohtade, kuid ka sotsiaalabi, hoidmist riigi kodanikele.
Kokkuvõtteks rajaneb antud raport vääral eeldusel, et seadusliku sisserände tulvavete vallandamisel langeb ebaseaduslik sisseränne märgatavalt või kaob sootuks.
Teame, et midagi taolist ei juhtu ning et vastupidiselt on seaduslik sisseränne täiemahulise sisserände eelkäija.
<D>
(RO) Kõigepealt õnnitlen raportöör Rübigit ja ma soovin täpsustada teatud elemente.
Väikeste ja keskmise suurusega ettevõtete toetamine rakendusuuringutes on Euroopa Liidu majanduslikule konkurentsivõimele peamine.
Eurekasse kuuluvad 22 liikmesriiki ja veel 5 riiki, mis on otsustanud koos komisjoniga investeerida 400 miljonit eurot väikeste ja keskmise suurusega ettevõtete teadustegevuse toetamiseks, annavad panuse Lissaboni strateegia eesmärkide saavutamiseks.
Me ei tohiks unustada, et VKEd moodustavad 99% Euroopa ettevõtete koguarvust.
Eurostars programmi kaudu rahastatavate projektide valimine peab toimuma vastavalt nende teaduslikele saavutustele ja majanduslikule mõjule.
Kõigest hoolimata pööran teie tähelepanu sellele, et nõutav projektikulude rahastamise tagamine 50% ulatuses valmistab paljudele väikestele ja keskmise suurusega ettevõtetele raskusi.
Paljud väikeettevõtted rakendavad oma spetsialistid pigem kiiret tulu toovatesse projektides, mis kahjustab pikaajalisi teadusuuringute programme.
Samuti võib väikeettevõtete rahastamine äriplaani alusel otsustada väga suure arvu VKEde osalemist Euroopa teadustegevuses.
Ma loodan, et programmi kulgedes jätkub ka noortele ettevõtjatele mõeldud Erasmuse programm.
<D>
kirjalikult. - (RO) Komisjoni koostatud teatise ettepanek, milles käsitletakse Euroopa kodanike usalduse taastamist ühtse turu vastu, on pisut ebaselge, kui analüüsida seda Euroopa 2020. aasta strateegia taustal.
Paljud selles esitatud ettepanekud kattuvad mitmete muude algatustega.
Seda arvestades on selleks, et uuendatud ühtne turg toetaks ELis majanduskasvu, tööhõivet ja konkurentsivõimet ning austaks kodanike ja tarbijate õigusi, vaja suuremat järjekindlust, tulemuslikkust ja paremat haldamist.
Nõukogu ja liikmesriigid peavad toetama üheskoos Euroopa Liidu ja liikmesriikide võetud kohustusi ühtse turu süvendamisel ja tugevdamisel.
Ühtse turu saavutamise püüdlused on keskendunud turule ja selle korraldusele, kuid väga vähe tähelepanu on pööratud kodanike, töötajate ja tarbijate muredele ja õigustele, millega ongi seletatav eurooplaste tõrksus ja vähene entusiasm ühtse turu suhtes.
Kodanikud peavad olema ühtse turu keskmes.
See öeldakse dokumendi sissejuhatuses selgelt välja.
Samas on ettepanekud selle eesmärgi saavutamiseks liiga tagasihoidlikud.
Crechi raportis, mille Euroopa Parlament 2010. aasta mais vastu võttis, soovitatakse siseturu taaskäivitamiseks ja tugevdamiseks terviklikku käsitlusviisi, mis hõlmaks olulisi valdkondi, nagu tööstus, energeetika ja infrastruktuur.
<D>
raportöör. - (NL) Proua juhataja, kui nimetatud direktiiv täna pärastlõunal heaks kiidetakse vaatamata sellele, et täpsustame direktiivi vaid väikesele osale siseturust, tähendab see Euroopa tarbija jaoks tohutut sammu edasi.
Käesolev direktiiv on siiski tarbijakaitse horisontaalse vahendi eelkäija.
Raportöörina panin ette, et esmalt täpsustaksime määruse erinevaid aspekte.
Viimaks lõpetasime suurima võimaliku ühtlustamisega ning minu arvates suurim võimalik ühtlustamine Euroopas kaitseb nii tarbijaid kui ka bona fide ettevõtteid, kes sellel alal tegutsevad.
Turism saab suure hoo ning siseturule on see vaid hea, kui eksisteerib tarbija usaldus.
Olen rõõmus, et koos suurima võimaliku ühtlustamisega antakse kõigile Euroopa tarbijatele ühesugused õigused.
Arvan tõesti, et Euroopa tarbijatel, ükskõik millisest riigist nad ka pärit ei oleks, peaks kaupade, teenuste või ükskõik millise siseturu teenuse ostmisel olema ühesugused õigused.
Käesoleva direktiiviga see ka tagatakse.
Loodan, et liikmesriigid reguleerivad korrast kinnipidamist ja oma jälgimismenetlusi ühtemoodi selleks, et tarbija usaldus võiks säilida.
Siseturg - ja see on põhjus, miks ma Euroopasse usun - saab toimida hästi vaid tänu tööstuse, valitsuse ja tarbija vahelisele usaldusele.
Kui meil see õnnestub, siis on see minu arvates oluliseks näitajaks, et tarbijakaitse horisontaalne vahend peaks olema ühtlustatud kõikide tarbijate ostude suhtes.
See on minu arvates oluline samm edasi, sest oleme optimeerinud siseturu paljud osad, kuid mitte veel seda osa, mis puudutab tarbijate usaldust.
Usun, et käesolev direktiiv on oluline samm selles suunas.
Soovin tänada kõiki, kes on sellele kaasa aidanud.
<D>
komisjoni liige. - (EN) Härra juhataja, mul on hea meel täna siin olla ja esindada komisjoni selles väga olulises arutelus tarbijate usalduse üle siseturul.
Ma tahaksin õnnitleda raportööri härra Lehtineni ning siseturu- ja tarbijakaitsekomisjoni variraportööre nende väga ambitsioonika töö eest raporti koostamisel.
Kohe alguses tahan ma rõhutada, et komisjon nõustub raportis esitatud seisukohaga, et tarbijate usaldust siseturul tuleb tõsta; eriti nõuab meie tähelepanu tarbijate jaoks avalduv teenuste siseturg.
Seega, üks komisjoni prioriteete on tuua siseturust tõusev kasu meie Euroopa tarbijatele lähemale ja ma olen tänulik parlamendile selle püüdluse toetamise eest.
Komisjon on juba teinud mitmeid algatusi tarbijate usalduse tõstmiseks siseturul.
Ma tahaksin mainida kaht: Euroopa tarbijakaitse õigusakt ja teenuste direktiiv.
Tarbijaõigustikuga juba seatakse piiriüleste teenuse osutajatele mitmeid kohustusi.
Näiteks on reguleeritud kaugmüügi või lävemüügiga tegelevate ettevõtjate teavitamiskohustus.
Samuti kaitseb see tarbijaid teenuste lepingute ebaõiglaste tingimuste eest.
Kui on vajadus nende valdkondade teenuse osutajate kohustusi ja tarbijate õigusi veelgi täpsustada, siis saab komisjon seda teha käesoleva ühenduse õigustiku läbivaatamise raames.
Nüüd teenuste direktiiv - te olete sellega väga hästi kursis, te arutasite seda mitte kaua aega tagasi.
Selle vastuvõtmisega paraneb tarbijate olukord teenuste siseturul.
Sellega tagatakse, et paraneb valitsusasutuste abi, ettevõtete teavitamiskohustus tarbijate ees ning sellega kehtestatakse teenuste osutajatele mitmed selged ja sisulised kohustused.
Komisjon on loomulikult väga huvitatud, et selle direktiivi korrektne rakendamine oleks tagatud kõigis liikmesriikides ja me usume, et pärast teenuste direktiivi rakendamist ja tarbijaõigustiku tulemuslikku läbivaatamist on need kaks algatust väga kaugeleulatuvad ja toovad tarbijate jaoks teenuste siseturul kaasa tegeliku muutuse.
Seda öelnud, pean ma samuti rõhutama, et komisjoni vaatenurk härra Lehtineni raportile piiriüleste teenuste osutajate kohustusi käsitleva iseseisva horisontaalse vahendi kohta on praeguses etapis erinev lihtsalt seetõttu, et kõigepealt peaksime me lõpetama oma pooleliolevad algatused ja alles siis asuma vajadusel eraldi horisontaalse vahendi juurde.
Seepärast tahaksingi teid tänada nende kahe vahendi kohaldamisel meile osutatud pühendunud abi eest, samuti Euroopa kodanike abistamise eest, et nad saaksid nautida teenuste siseturu kõiki eeliseid.
Ma tean, et kolleegid volinik Kuneva ja volinik McCreevy ootavad võimalust teiega seda arutada, töötada koos teiega, luua see siseturg koostöös parlamendiga, kes on Euroopa kodanike tegelik esinduskogu.
Nii et tänan teid koostöö eest, tänan selle avatuse eest ja ma olen veendunud, et mu kaks kolleegi - tegelikult kogu komisjon - jätkavad parlamendiga väga sisulise koostöö tegemist.
<D>
kirjalikult. - Sooviksin juhtida tähelepanu asjaolule, et Malta saartel on majanduskriis autotööstuses veelgi sügavam tõsise halduseksituse tõttu.
Maltal kehtib autode suhtes suur registreerimismaks, millelt valitsus nõudis ka käibemaksu.
Nüüd on tehtud kindlaks, et valitsus võttis tuhandetelt autoomanikelt raha nõuetevastaselt.
Valitsus keeldub tagastamast raha tuhandetele sõidukiomanikele, kes on maksnud märkimisväärseid summasid ilmaasjata.
Malta valitsus väidab, et tagasimaksed ulatuvad miljonitesse eurodesse.
Just seetõttu on valitsusel vastutus ja kohustus tagastada nõuetevastaselt kehtestatud maksud.
See on nii tõsine eksitus, et kui see oleks juhtunud mis tahes muus ELi liikmesriigis, siis oleks valitsus olnud sunnitud tagasi astuma.
Maltal ei ole valitsusel jätkunud isegi viisakust võtta vastutus ja vabandada tuhandete Malta ja Gozo elanike ees, keda see puudutas.
Lahenduseks võib olla nende sõidukite omanikele hinnaalanduste pakkumine näiteks aastaste litsentside puhul.
Tundub, et valitsus on kõigi soovituste suhtes täiesti kurt.
<D>
Proua juhataja, esiteks tahaksin tänada raportööri hr Klinzi omaalgatusliku raporti ja samuti kõikide teiste fraktsioonide ettepanekute ja arvamuste arvessevõtmise eest.
Varahalduse ja fondituru toodete keskkonna ühtlustamine võib Euroopa majandusele tohutut kasu tuua, nagu tõestas ka 1985. aasta UCITSi direktiiv.
UCITSi direktiivist on saanud globaalselt äärmiselt oluline kaubamärk.
See müüb välismaal hästi.
UCITS esindab Euroopa vastupidava fondituru alust ja suurema stabiilsuse ja säästude tulusa reinvesteerimise kaudu muudab see majanduse elavamaks.
Selle raporti teemaks ei ole siiski UCITSi läbivaatamine, mis ees seisab ja mida me tervitame.
Selle asemel tegeleb raport ühtlustamata fondidega, mis jäävad UCITSi valdkonnast väljapoole ja selles kutsutakse üles võtma mitmeid meetmeid.
Isiklikult tahaksin tervitada erainvesteeringute korda, mida nimetas ka volinik.
Algatus on Euroopa ühtlustamata fondide turu saavutamisel suureks abiks.
Teiseks on tasude läbipaistvuse investorite teavitamise parandamisel ammuoodatud ja alahinnatud vahend.
Teised raportis nimetatud meetmed lähevad samuti õiges suunas ja kõrvaldavad turumoonutused.
UCITSi edu juurde tagasi tulles ei tohiks me siinjuures siiski ahneks muutuda ega asju kiirustades segamini ajada.
Viitan loomulikult arutelule seoses UCITSi ulatuse laiendamisega uutele varaklassidele, näiteks avatud kinnisvarafondid või riskifondid.
Ma arvan, et praegu ei ole õige aeg nende tundlike küsimuste arutamiseks.
Tagajärjeks võib olla veelgi karmim kord ja võime leida end erinevas finantsturu keskkonnas.
Arvan, et väga oluline on ka tagatud fondide osatähtsuse arutamine.
Sellist asja nagu tagatud fond ei ole olemas.
Üks fraktsioon soovis rohkem paindlikkust.
Me ei arva, et kapitali adekvaatsuse korra kehtestamine fondidele lahendab probleemi.
Tagatud fonde ei ole olemas ja seda liiki määratlus tuleks süsteemist kõrvaldada.
Seetõttu esitasimegi mõlemad fraktsioonist PPE-DE ettepaneku.
<D>
komisjoni liige. - Vastusena esimesele küsimusele, komisjon on pakkunud välja kaks uut direktiivi, et antud probleemid lahendada, sest finantskriis on probleeme esile tõstnud selgemini kui kunagi varem.
Tegime ettepaneku 2008. aasta lõpus ja teise 2009. aasta alguses, millest esimene tugevdab infovahetust ja viimane kinnitab liikmesriigi õigust saada infot, ilma et teine liikmesriik rakendaks kaitseks pangandussaladust.
Mis puudutab teist küsimust, tahan vaid rõhutada, et veoautodel pole mingit pistmist maksuparadiisidega.
Teema: Internet ja vihkamiskuriteod
Rassivaenu õhutamine on kuritegu kõikides ELi liikmesriikides.
Ent valitsusvälise organisatsiooni Human Rights First avaldatud 2008. aasta vihkamiskuritegude uurimuse andmetel on vihkamiskuriteod Euroopas tõusuteel ning oluline on näha keskset rolli, mis selles etendab Internet.
Kas küberkuritegevusega võitlemise ning kõikide jaoks ohutuma Interneti loomise eesmärgi raames rakendab komisjon konkreetseid meetmeid, võitlemaks kodulehekülgedega, mis õhutavad rassivaenule ja vägivallale?
<D>
(PL) Härra juhataja, tahaksin tänada volinikku ja raportööri hiilgava raporti eest, mida ma täielikult toetan.
See on kokkuvõttes väga hea signaal Euroopa Liidult.
Pean silmas valmidust toetada arengumaid ning võidelda ka kliimamuutusega.
Mul on siiski üks küsimus volinikule.
Kuidas kavatseb komisjon ära hoida metsade hävitamist, mis on tihtipeale seotud biomassi ning biokütuste tootmisega arengumaades?
Pealegi, kas komisjon hoiab piisavat vahemaad esimese põlvkonna biomassi ning biokütuste tootmisest, kuna see pole teadagi kuigi ohutu teema?
Sooviksin avaldada oma tugevat toetust Jorgo Chatzimarkakise avaldusele.
Euroopa Liit peab taolise signaali saatma.
Oleme vastutavad konverentside eest, mis toimuvad Poznańis ning Kopenhaagenis juba lähimas tulevikus, ja ka Kyoto-järgsete läbirääkimiste edukuse eest.
Samuti vastutame ülejäänud maailmale õigete signaalide saatmise eest.
Käesolev programm on just taoliseks signaaliks.
<D>
, kirjalikult. - (HU) Vähemusrahvuste fraktsioonidevahelise töörühma esimehena tervitan ma pr Lynne'i raportit, mis käsitleb mittediskrimineerimise osas juba tehtud edusamme ning visandab järgmised tegevused.
Ühenduse õigusaktid, mis käsitlevad õigust mittediskrimineerimisele, on iseäranis olulised, kuna ainuüksi üksikisiku kaitsmisest ei piisa.
Inimesed ei kannata diskrimineerimise käes üksikisikutena, vaid rühma liikmetena: näiteks põhjusel, et nad on vähemusrahvuse esindajad, et nad on vanad või naised või et neil on puue, et nad kuuluvad seksuaalse vähemuse hulka või seepärast, et nad on romid.
Sel põhjusel on erinevatesse vähemusrühmadesse kuuluvate isikute tõhusaks kaitsmiseks ainus viis kaitsta kogu rühma.
Raportis väidetakse õigesti, et kaks olemasolevat direktiivi sätestavad vaid miinimumnõuded ja nii peame astuma samme ja töötama välja ühenduse tasandil poliitika negatiivse diskrimineerimise vastu ja samuti horisontaalse mittediskrimineerimise direktiivi.
Sama oluline on punkt, mis kutsub komisjoni tegutsema ühise ELi-ülese "positiivse tegevuse" mõiste määratlemise nimel.
Raport juhib tähelepanu ka vähemuskogukondade, eriti romide kogukonna eriotstarbelise sotsiaalse kaitse vajadusele.
Selles kontekstis tahaksin teile meenutada Ždanoka raporti artiklit 25, mis käsitles sama teemat ja tõstis esile traditsiooniliste vähemusrahvuste poliitika kujundamises osalemise olulisuse.
Selle artikli kohaselt vajavad vähemusrahvused raampoliitika standardit, mis võimaldaks neil tõhusalt osaleda nende identiteeti käsitlevate otsuste langetamises erinevate omavalitsuste või autonoomia kaudu.
<D>
fraktsiooni Verts/ALE nimel. - (ES) Härra president, ma sooviksin samuti alustada proua Packi tänamisega ja õnnitlemisega tema raporti eest, sest tänu tema vastutulelikule suhtumisele lisati sellesse ka suurem osa meie fraktsiooni esitatud parandusi.
Ma tahaksin öelda, et täiskasvanuõpe on olnud alati üheks parimaks viisiks sotsiaalse ja majandusliku arengu mõjutamisel ja panustamisel paremasse rikkuse jaotamisse.
Praegues muutuvas infoühiskonnas, kus me peame pidevalt ajakohastama oma teadmisi, on põhiharidus ja sellele järgnev jätkukoolitus esmatähtis vajadus.
Toimetulemiseks ja seejuures normaalseks elukvaliteediks peavad täiskasvanud kohanema globaliseerumisega pealesunnitud pidevate muutustega.
Kuid enamik haridussüsteeme ei vasta küllaldaselt inimeste nõuetele määral, mist võimaldaksl pidada sammu muutuva ühiskonnaga, milles nad elavad.
Vastupidiselt eelnevatele ajastutele ei ole omandatava hariduse roll enam saada õpetust, et kasutada seda tuttavas maailmas, vaid hoopis pidevalt muutuvas maailmas, mis võib tekitada ettenägematuid olukordi.
Seepärast tuleb tagada haridussüsteem, mis vastaks täiskasvanute vajadustele pidevalt muutuvas maailmas.
Lühidalt, haridus peab inimesi valmistama ette ettenägelikkuseks ja uuendusteks ning mitte enam piirduma lihtsalt kohanemise õpetamisega.
Me oleme üleminekul industriaalsest ühiskonnast post-industriaalsesse ühiskonda ja ühiskonnatüüp, mille poole me liigume, kujundab ka meie täiskasvanuõppe raamistiku.; selles punktis ma õnnitleksin raportööri ja tahaksin ka komisjoni õnnitleda, sest ma usun, et käesolev raport järgib sama liini.
<D>
fraktsiooni GUE/NGL nimel. - Hr president, Lissaboni lepingu suhtes kohaldab rahvas demokraatlikku kontrolli vaid Iirimaal.
Teistes riikides valitseb ilmselgelt hirm referendumite ees ning ma küsin endalt, miks on see nii.
Miks nii, kui me räägime nii palju demokraatiast?
Kes kardab rahva häält?
Selles istungisaalis räägime rahu keeles, kuid siiski kohustab Lissaboni leping meid veelgi suurendama liidu sõjalisi kulutusi ja jätkuvalt toetama Euroopa relvatööstust.
Miks me püüame matkida Ameerika Ühendriike?
Kas me tõesti usume, et sellele samaväärse vaste loomine Euroopas aitab kaasa rahumeelse maailma loomisele?
Mina seda ei usu.
Me usume jätkuvalt müüti, et EL väärtustab avalikke teenuseid ja tööliste õigusi, kui tegelikult kõik tõendid näitavad vastupidist.
Küsige inimestelt Vaxholmis või Irish Ferriese töötajatelt ELi pühendumuse kohta tööliste õiguste kaitsmisel.
Miks on nii, et me õnnitleme end, kuna oleme oluline arengumaade abi rahastaja, ja samal ajal kavandame partnerluslepinguid, mis sunnivad vaeseid riike avama oma turge Euroopa majanduslikele ambitsioonidele?
Kuidas saab täna siin ükski meist, kes usub demokraatiasse, rahusse või avalikesse teenustesse, toetada Lissaboni lepingut?
Kõnealune leping ei esinda ei reformi ega tõhusust; sellega antakse vabad käed demokraatiat veelgi nõrgestada ning juba lepingu enda muutmist võimaldavad klauslid on selle tõestuseks.
See kujutab endast hartat edasiseks erastamiseks.
See ei paku mingeid edusamme keskkonna osas, ei midagi uut tööliste õiguste kaitseks, ning annab võimukatele ELi institutsioonidele vabad käed muuta meie liit veelgi militaarsemaks.
Kas Euroopa rahvad toetaksid sellist lepingut?
Arvan, et mitte, ning võib-olla just seepärast neilt ka ei küsita.
Iirlase ja uhke eurooplasena soovin, et minu kodumaal oleks vabadus teha otsuseid meie rahva parimates huvides.
Soovin, et võrdselt kõigil Euroopa riikidel, nii suurtel kui ka väikestel, oleks see õigus.
Ühiselt ja demokraatlikult suudame korda saata positiivse muutuse, pakkudes meie rahvale ja globaalsele kogukonnale tulemusi.
Peame Euroopa Liitu reformima, et saaksime neid asju saavutada ning luua Euroopa, mida meie inimesed soovivad ja väärivad.
Lissaboni leping ei ole hea valik Iirimaale, see ei ole hea ka Euroopale ega laiemale maailmale.
<D>
kirjalikult. - Ma pooldasin seisukohta, mille kohaselt ELi piimaturg avataks olemasolevas eelnõus planeeritust kiiremini ning hääletasin piimatootmiskvootide suurendamise poolt, kuigi täiskogule ei esitatud Poola nõutud 5%-list kvootide kasvu.
Euroopa Parlamendis ei leidunud selle ettepaneku jaoks enamuse toetust.
Poola piiravad piimakvoodid ähvardavad muuta selle riigi viie kuni seitsme aasta jooksul piimatoodete netoeksportijast netoimportijaks.
EL määras Poolale kõrgeimad kvoodid 10 liitunud riigi hulgas, mis on kooskõlas Poola positsiooniga, kes oli 2004. aasta mais ELiga ühinemise ajal EL 25-st suuruselt neljas piimatootja.
Samas on Poola kvoot siiski väike võrrelduna Euroopa kolme suurima piimatootja - Saksamaa, Prantsusmaa ja Ühendkuningriigi - kõrgemate kvootidega.
Kvoodid on pärand möödunud ajast, mil Euroopa meiereid tootsid kurikuulsaid piimajärvesid ning EL pidi ennetama piimahindade järsku langust.
Piimakvootide tõstmist võib näha kvootide järkjärgulise kaotamise algusena arvestades, et aasta 2015 märgib ELi piimatootmiskvootide süsteemi lõppu.
<D>
kirjalikult. - Ma õnnitlen oma kolleegi Marco Cappatot ülevaatliku raporti eest, mis toob välja eelmise aasta kõige põletavamad teemad selles valdkonnas.
Ma nõustun temaga täielikult vajaduse osas radikaalselt hoogustada EL-Hiina inimõiguste alast dialoogi, eriti eelseisvate Pekingi olümpiamängude valgusel.
On kahetsusväärne, et Hiina ei ole märkimisväärselt parandanud inimõiguste olukorda riigis pärast seda, kui Pekingile anti 2001. aastal õigus olümpiamängude korraldamiseks.
Kuid see ei tohiks kindlasti saada põhjuseks Hiinaga tegelemisest loobumiseks.
Nagu raport kinnitab, kujutavad olümpiamängud endast tähtsat ajaloolist võimalust inimõiguste olukorra parandamiseks Hiinas, ja seetõttu peaksime Hiina võimudele väsimatult meenutama antud lubadusi.
Kuid me peaksime vältima ähvardusi, mis võiks viia Hiina suuremasse isolatsiooni ja tekitada käärimist, nagu hiljuti juhtus, põhjustades riigis mitu läänevastast meeleavaldust.
Me peame olema ettevaatlikud, et mitte tekitada Hiina rahva seas vastuseisu demokraatlikele reformidele.
Selle asemel peaksime keskenduma dialoogi loomisele, mis annaks meile võimaluse esitada meie seisukohad, kohtlemata teist poolt üleolekuga.
<D>
kirjalikult. - (ET) Tänane Euroopa seisab silmitsi senikogematute demograafiliste muutustega.
Kui Euroopas tahetakse rahvastiku vähenemise tendentsi muuta, tuleb meil just ELi ja liikmesriikide poliitika kaudu peresid igati toetada ning võimaldada naistel ja meestel ühitada pere- ja tööelu, kuid seda selliselt, et kodu ja perega seotud kohustused jaotuksid meeste ja naiste vahel võrdselt.
Toetan igati valminud EP alternatiivset soolise mittediskrimineerimine ja põlvkondadevahelise solidaarsuse resolutsiooni ettepanekut, mis on võrreldes eelneva raportiga realistlikum.
Eriti väärib esiletoomist eesmärk sooliselt tasakaalustada hoolduspoliitikat.
Tihti on ebavõrdsus hooldustöö tegemisel tingitud taskukohaste, kättesaadavate ja kõrgekvaliteediliste teenuste puudumisest liikmesriikides ning naised seisavad paratamatuse ees ohverdada oma osalemise võimalused sotsiaalses, majanduslikus ja poliitilises elus.
See kõik säilitab ebavõrdsust kodu ja perega seotud kohustuste jaotusel meeste ja naiste vahel, üldjuhul sunnib just naisi valima paindlikuma töökorralduse või loobuma tööst, mis omakorda mõjutab nende karjääri, naiste ja meeste püsivat palgaerinevust ja pensioniõigust.
Olen ettevaatlik eesistuja Tšehhi ettepaneku suhtes muuta laste eest hoolitsemine "kutsealase karjääri täieõiguslikuks alternatiiviks”.
Olen veendunud, et selle elluviimine kinnistaks traditsioonilise meeste ja naiste tööjaotuse.
Oluline roll meeste ja naiste tööjaotuse võrdsustamisel on ka Lissaboni strateegia raames planeeritavatel meetmetel, mille eesmärk lisaks tööhõive suurendamisele, innovatsiooni edendamisele ning tootlikkuse kasvule peab olema ka väljakujunenud soolise diskrimineerimise kaotamine ELis.
<D>
fraktsiooni PSE nimel. - (EL) Härra juhataja, naabrus- ja partnerlusinstrument tuleb uuesti läbi vaadata, et tagada lihtsam menetlus ja suurendada samal ajal läbipaistvust.
Euroopa naabruspoliitika nurgakiviks on usaldusliku õhkkonna loomine Euroopa Liidu vahetus naabruses.
Kõigi huvides on saavutada jõudsam majanduskasv ja stabiilsus kõigis, nii idapoolsetes kui ka Vahemere piirkonda jäävates naaberriikides.
Kriteeriumid ja lähenemisviisid tuleb aga määratleda iga riigi puhul eraldi, sõltuvalt riigi poliitilistest prioriteetidest - inimõigustest, demokraatiast, õigusriigi põhimõtetest, vähemuste õigustest jne.
Samuti on oluline, et ühenduse abi jõuaks kõigi huvitatud kodanikerühmadeni.
Just seepärast tuleb naabruspoliitika rahastamisvahendi võimalusi õigel moel edendada.
Nende kaugeleulatuvate eesmärkide saavutamiseks tuleb raha jagada Ida-Euroopa riikide ja Vahemere maade vahel võrdselt, nagu on ette nähtud 2007.-2013. aasta finantsraamistikus.
Euroopa naabruspoliitika peaks täiendama Barcelona protsessi ja selle eesmärgid tuleb selgelt määratleda.
Eriti nüüd, mil majanduskriis mõjutab kõiki naabruspoliitika rahastamisvahendi kaudu toetust saavaid riike, tuleb selgelt näidata, et Euroopa Liit aitab sellise finantsabiga kriisi lahendada.
Just seepärast peaks Euroopa Komisjon esitama selles küsimuses oma hinnangu.
Lõpetuseks tahaksin mainida Musta mere sünergiat: nimetatud piirkond tuleks kaasata Euroopa naabruspoliitikasse.
Euroopa Liidu toetus kõnealusele piirkondlikule koostööle peaks olema suunatud konkreetsete tulemuste saavutamisele teatavates esmatähtsates valdkondades nagu energia, transport, sisseränne ja võitlus organiseeritud kuritegevusega.
<D>
Härra juhataja, volinik, Euroopa Parlament ja nõukogu on heaks kiitnud ENISA tegevusaja pikendamise kuni 2012. aasta lõpuni.
Kõnealune kolmeaastane pikendus võimaldab edasisi arutelusid ENISA tuleviku osas ning laialdasemalt tõstatada küsimuse kasvanud võrgu- ja teabeturbe kohta Euroopas.
Leian, et läbivaatamismenetlus peaks viivitamatult algama.
Selle käigus tuleks organ muuta ajutise sihtasutuse asemel püsivaks organiks ning mis peamine, samaaegselt tuleks suurendada personali ning uuendada organi kodukorra väga olulisi artikleid 2 ja 3.
Niisugune lahendus võimaldaks organil võimalikult kiiresti tööle asuda, omades selleks uuendatud ja täiendatud volitusi.
Lubage siinkohal meenutada - see on ka komisjoni seisukoht - et ainult Euroopa asutus saab tagada võrgu- ja teabeturbe.
Lisaksin ühtlasi, et tänasel päeval on valdav enamus partnereid arvamusel, et ENISA on kõige võimekam ja kompetentsem organ arendamaks uut ja dünaamilist võrgu- ja teabeturbe Euroopa poliitikat.
Varem sai ENISAle osaks karm kriitika.
Samas pean teile meenutama, et 2007. aasta hindamisaruandes anti hinnang vaid ENISA esimesele tegevusaastale, mille tulemusena ei ole hinnang praegusel hetkel enam usaldusväärne.
Hiljutised erapooletute asutuste poolt läbiviidud hindamisuuringud on tõe jälle jalule seadnud.
Organi tõhusamaks talitlemiseks on oluline võimaldada juurdepääs sobivatele vahenditele.
Lõpetuseks lubage öelda, et Kreeka valitsus soovib toetada elujõulist lahendust: ta on kohustuseks võtnud ENISA Ateena kontori hoolduskulude katmise, et toetada organi tööd ja tegevusi.
<D>
Proua juhataja, ma tahaksin tõstatada teemaga seotud küsimuse.
Komisjon teab, et kolm F-gaasi kuuluvad kuue peamise kasvuhoonegaasi hulka.
Ma olin raportöör direktiivile liikuvate kliimaseadmete kohta seoses nende gaaside kasutamisega liikuvates kliimaseadmetes.
Ilmneb, et kõnealuse õigusakti ja tüübikinnitust käsitleva õigusakti vahel, mis oli direktiivi rakendamiseks valitud vahend, on seaduselüngad.
Mind on mõne viimase aasta jooksul tehtud valvsaks autotootjate plaanide suhtes vältida teatavate osade tüübikinnituse kohaldamise teel üldse igasugust jahutusaine muutmist 2011. aastal ja pärast seda.
See tähendaks, et R134a keelustamise tähtaeg oleks nüüd pigem 2017 kui 2011.
Seega ei teki enam tonne CO2-ekvivalendile ümberarvutatud heitkoguseid.
Lõpuks vastutavad riiklikud tüübikinnitusasutused liikuvaid kliimaseadmeid käsitleva direktiivi rakendamise eest.
Näiteks VCA, kes on Ühendkuningriigi tüübikinnitusasutus, on hiljuti teatanud, et pärast 2011. aasta jaanuari kiidab ta heaks uut tüüpi sõidukid, mis on varustatud olemasolevate liikuvate kliimaseadmetega - mis on juba vastavalt määruse (EÜ) nr 706/2007 standarditele heaks kiidetud -, mis sisaldavad F-gaase, mille globaalset soojenemist põhjustav potentsiaal (GWP) on suurem kui 150.
Selle tagajärjel on meil tõendeid selle kohta, et autotootjad viivitavad innovatiivse säästva tehnoloogia väljatöötamise ja sellesse investeerimisega või koguni lakkavad seda tegemast.
Palun, kas volinik saaks seda kommenteerida?
<D>
(NL) Härra juhataja, ELi liikmesriigid ei ole Venemaa kontrolli all toimuvale Gruusia territooriumi ühepoolsele jagamisele reageerides ühele meelele jõudnud.
Taas ei ole me näinud ühtegi märki ühtsest, veel vähem karmist Euroopa reaktsioonist Kremli võimumängudele.
Seega jääb õhku tähtis küsimus: mida peab liit silmas strateegilise partnerluse all Vene Föderatsiooniga?
Teisisõnu, kas Moskva on tõesti Brüsseli jaoks asendamatu partner või riivan ma praegu seda öeldes Euroopa poliitilist närvi?
Pealegi on tõsi, et Venemaa on tänase päevani püüdnud nurjata Iraani ja Põhja-Korea tuumaprogrammidele tõhusa rahvusvahelise vastuse andmist.
Samal ajal ei ole Moskva näidanud ennast just eriti asendamatu partnerina ka verises võitluses islami terrorismiga, näiteks Afganistanis.
Üksnes energeetikavaldkonnas näitavad kuivad arvud, et tõenäoliselt on Euroopa Liidu ja Venemaa vahel strateegiline, isegi asendamatu partnerlussuhe: praegusel hetkel loodavad 27 ELi liikmesriiki Vene nafta ja gaasi ekspordile kuni umbes 70% ulatuses.
ELi enda huvides on vähendada sellist märkimisväärset sõltuvust siiski nii ruttu kui võimalik.
Pealegi tunnistab Moskva, et tema energiavarud ammenduvad kümne kuni viieteistkümne aasta jooksul.
Nõukogu ja komisjon, kus on teie energiaallikate mitmekesistamise strateegia nüüd?
Türkmenistanis avastatud uus gaasimaardla peaks ju ometi teie tegevust elavdama.
<D>
Proua juhataja, jõudes 2010. aasta eelarve koostamise esimese etapi juurde, sooviksin õnnitleda mõlemat raportööri.
On selge ja ka teised kõnelejad on maininud, et sel sügisel toimub arutelu on teist laadi, sest nüüd toimuvad üleeuroopalised valimised viimase 60 aasta halvimates majandustingimustes.
Seepärast kahtlustan, härra Surján, et kui sel sügisel hakatakse eelarvet arutama, siis teie poolt raportis esile toodud tavalisi küsimusi muudetakse oluliselt, keskendudes sellele, kuhu me liigume ja uute töökohtade loomisele, mitte tagasivaatamisele.
Rõhk saab olema sellistel teie raportis käsitletud valdkondadel nagu roheline tehnoloogia, süsinikuheitmeteta tehnoloogia ning sellel, kuidas IKT saab aidata kaasa uuendustele ja uuele kasvule, mida Euroopa majandus vajab.
Härra Maňka, rääkides äsjamainitud läbivaatamisprotsessist seoses Euroopa Parlamendi eelarvega, ärge unustage palun tehnoloogia rolli ja seda, kuidas kõike on võimalik lihtsamini teha.
Me ei pea tegema asju tavalisel moel - me peame mõtlema sellele, kuidas kodanikega uut moodi suhelda.
Ma arvan, et järgmise parlamendikoosseisu volituste lõppemise ajaks on peaaegu igal parlamendiliikmel oma ajaveeb.
Üleilmses süsteemis on täna ligikaudu 100 miljonit ajaveebi; kui praegune koosseis alustas 2004. aastal, siis polnud üldse ajaveebe.
Me peame mõtlema tulevikule, mitte marssima mööda sissetallatud rada, millega me erinevates olukordades harjunud oleme.
Ma toetan tugevalt László Surjáni ettepanekut, sest see viitab mõlemas eelarves "kulutustele vastavale tulule”, mida nimetatakse ka kulutamise "kvalitatiivseks parandamiseks”.
Majanduslangus on ränk ja meie kulutused peavad olema põhjendatud.
Ma tahaksin tänada volinikku tema ametiajal tehtud töö eest seoses kulutuste jälgimisega.
Oleks väga teretulnud, kui parlamendi uus koosseis saaks tutvuda analüüsiga, milles käsitletakse parlamendi kulutuste tugevaid ja nõrku külgi.
<D>
Tänane Euroopa kodanikualgatust puudutav hääletus on oluline verstapost parema Euroopa demokraatia jaoks.
Tervitan kompromissi ning toetan seda, sest Alain Lamassoure'i ja Zita Gurmai raport on esimene samm õiges suunas.
Head kolleegid, me ei tohi karta seda, et kodanikud saavad rohkem võimalusi oma tahte väljendamiseks.
Peame andma Euroopa kodanikele rohkem kaasotsustamisõigusi, mitte ainult iga viie aasta järel Euroopa valimistel.
See nõuab julgust, visadust ja tugevust.
Julgust, et dialoogi juurde tagasi pöörduda.
Visadust, sest otsuseid ei saa alati kiiremini teha ning tugevust sellepärast, et meie esindusdemokraatias on rohkem osalusdemokraatia elemente, vähemalt minu arvates.
Meie eesmärk peab olema parem dialoog Euroopa kodanike ja poliitikute vahel.
Mul on hea meel, et me täna Euroopa kodanikualgatusega kodanike Euroopale sammu lähemale liigume.
Olen veendunud, et ühel päeval teevad eurooplased Euroopa otsuseid üheskoos kodanike otsustega.
<D>
kirjalikult. - (DE) Tarbijaile toidu kohta teabe andmine on kahtlemata oluline.
Arutelust Brüsselis on saanud aga lobitöö lahing suurte toiduainetetööstuse ettevõtete ja tarbijakaitseorganisatsioonide vahel.
Arutelul ei olnud tarbijate igapäevaelu tegelikkuse jaoks kohta.
Saksamaa Vaba Demokraatliku Partei esindajad Euroopa Parlamendis pooldavad minimaalset märgistamist.
Tarbijad peaksid saama teha oma ostuotsused läbipaistva loetava teabe alusel.
Värvikoodidega märgistamine mõjutab tarbijaid ega ei moodusta alust läbipaistvale teabele.
Nn soovituslikel päevastel tarbimiskogustel (GDA) on samuti oma nõrgad kohad.
Pakendile loetavalt trükitud erapooletu teabe asemel, mis käsitleb toitaineid 100 grammi või milliliitri kohta, arutas parlament seda, kas 40-aastase naise päevast tarvet võib kasutada võrdluspunktina või et kas toitainete värvkoodiga esitamine on kasulik otsustamisvahend.
Kavandatud kaugeleulatuvaid kohustuslikke nõudeid toitainete algsele märgistamisele ei saa praktikas rakendada.
Oleme jätnud kõrvale ka mõtte erilistest riigisisestest sätetest, sest märgistamissüsteem peab olema võimalikult suures ulatuses standarditud.
Nendel põhjustel ei saa me kavandatud ettepaneku poolt hääletada.
<D>
Proua juhataja, kui komisjoni ettepanek avaldati, siis sai see põhiuudiseks suures Taani ajalehes.
Ajalehe esiküljelt võis lugeda "EL seab ohtu Taani põhjavee”.
Taanis oleme väga uhked selle üle, et meil on suur kogus puhast põhjavett, mida saame juua täiesti töötlemata.
Seega kraanist tulev vesi on põhjavesi ning me võime seda eelneva töötlemiseta juua.
Kui komisjoni ettepanek oleks rakendatud esialgsel kujul, siis oleks see tähendanud, et Taanis oleks turul müüdavate pestitsiidide hulk ligikaudu kahekordistunud.
See oleks väga tõenäoliselt toonud kaasa neist paljude imbumise põhjavette - pestitsiidid, mida oleme siiani keeldunud kasutamast, kuna need imbuksid põhjavette, mille tagajärjel me ei saaks põhjavett eelnevalt töötlemata juua.
Kahtlemata oleks see olnud katastroof, kui komisjoni esialgne ettepanek oleks vastu võetud, ning mitte üksnes Taani jaoks.
Nii nagu minu kodumaal on meil põhjavesi, mille eest soovime hoolt kanda, ning mille ma otsustasin siinkohal näiteks tuua, on muidugi teisi riike erinevate keskkonna- ja tervishoiuküsimustega, mida nad sooviksid kaitsta, ning EL ei tohi kunagi sundida riiki oma kaitsetaset alandama.
Seetõttu olen väga rahul, et meil õnnestus - mitte komisjoni töö tulemusena ja mitte nõukogu töö tulemusena, vaid Euroopa Parlamendi pingutuste tulemusena - tagada paindlikkus, mis erikaalutluste olemasolul lubab riikidel öelda "ei” pestitsiididele, mida nad ei soovi, ning nii see peaks muidugi olema.
Teine väga positiivne asi, mille vastuvõtmise üle mul on väga hea meel, on see, et nüüd on meil keelatud ning me saame järk-järgult jätta kasutusest kõrvale mõned kõige ohtlikumad pestitsiidides leiduvad ained.
Need on ained, mis on juba keelatud muudes toodetes õigusnormiga, mille nimetus on REACH ja mille me paar aastat tagasi koostasime.
Need on ained, mis on nii ohtlikud, et me ei luba neid tekstiilides, me ei luba neid elektroonikakaupades, me ei luba neid mänguasjades ega mis tahes muudes toodetes, aga need on endiselt lubatud pestitsiidides, mis seejärel jõuavad meie toitu!
See on muidugi täiesti vastuvõetamatu ning seetõttu olen väga rahul, et oleme nüüd vabanenud neist ohtlikest ainetest pestitsiidides.
Kolmas asi, mida sooviksin mainida ja mis on minu arvates äärmiselt positiivne ja millega võime rahul olla, on see, et oleme nüüd kehtestanud vähendamise eesmärgid eri liikmesriikidele.
Oleme kehtestanud tegevuskavad, mille kaudu eri riigid peavad nii kvalitatiivselt kui ka kvantitatiivselt vähendama pestitsiidide kasutamist.
Kvalitatiivne viitab asjaolule, et ilmselgelt on mõned ained, mis on ohtlikumad kui teised, ning me peaksime olema muidugi eriti hoolikad nende ainetega, aga samuti on hea mõte vähendada neid kvantitatiivselt, see tähendab pestitsiidide kogukasutust, kuna see tooks ilmselgelt kaasa ka nende ainete väiksema kasutamise, mis jõuavad meie maakohtadesse ja toitu.
Ent kokkuvõtteks pean ütlema ka seda, et on asju, mida oleksime võinud teha palju paremini.
Näiteks neurotoksilised ained.
Need on ained, mis kahjustavad laste aju.
Asjaolu, et me ei jäta neid aineid järk-järgult kasutusest kõrvale, on minu arvates tagurlik ja häbiväärne.
Samuti arvan, et on häbiväärne, et oleme hõlmanud võimaluse kehtestada nende ainete suhtes erand, kui tööstusharu suudab tõendada vajadust selle järele.
Ma arvan, et me oleksime pidanud püüdlema rohkema poole.
Ent lõpptulemuse puhul olen rahul ja rõõmus.
See on võit tervise ja keskkonna jaoks.
<D>
(DA) Hr juhataja, ELi transpordipoliitika on valel teel.
Üldiselt rääkides pole võtmeprobleemide osas midagi ära tehtud: kliimamuutused, ummikud teedel ja õnnetused.
Tundub, nagu oleksime ummikute ja õnnetustega harjunud - kuid me ei tohi harjuda kliimamuutustega, mis juba toimuvad.
Me peame tegutsema praegu.
Paraku muutub traditsiooniline mõtlemine iga kord takistuseks, isegi selle muus osas suurepärase raporti puhul - mis sisaldab absurdset ettepanekut lubada hiigelveoautode kasutamist.
Mis juhtuks, kui me kõik lubaksime nende kuni 60 tonni kaaluvate hiidude kasutamist?
Kas meil oleks vähem veoautosid?
Loomulikult mitte.
Veoautode mõõtude suurendamisest saadud kasu sööb ära transpordi tonnaaži suurenemine.
See on loodusseadus; see juhtub, kui transport on odavam.
Meie maanteed täituvad nende liikuvate kaubamajadega, ja ei arukas liikluskorraldus ega mõni muu hookus-pookus ei aita kuidagi.
See on nagu väikese plaastri panemine haigutavale haavale, mis muutub praeguse transpordipoliitika mõjul aina suuremaks ja suuremaks.
Daamid ja härrad, ma palun teid tungivalt hääletada lõikes 21 mainitud haagisveokite vastu.
Me ei saa selliseid raskeid kaubaveokeid Euroopasse lubada.
Me ei saa maantee kaubavedu odavamaks muuta.
Nagu juba märgitud, kahjustaks see mere- ja raudteetranspordi konkurentsivõimet: just neid transpordiliike tuleb uuesti tugevdada, kui tahame, et Euroopa kaubavedu üldse kunagi jätkusuutlikuks muutuks.
<D>
kirjalikult. - (PL) Euroopa Parlament tegi Euroopa Liidu energiakontsernide omandisuhete kohustusliku eraldamise poolt hääletades otsustava sammu elektrienergia ühisturu loomise suunas.
Nende kontsernide jagamine energiatootmise eest vastutavateks ettevõteteks ja energia ülekande eest vastutavateks ettevõteteks on ainus viis luua avatud ja konkurentsivõimeline turg, kus ei ole huvide konflikti.
Tarbija peaks olema pakutud muudatustest peamine kasusaaja.
Vastuvõetud ettepanek tugevdab oluliselt tarbijate õigusi.
See annab tarbijatele muu hulgas õiguse taganeda lepingust elektritarnijaga lisatasusid maksmata.
Tarbijatele antakse ka õigus muuta oma energiatarnijat väga lühikese aja tagant.
Tuleks meeles pidada, et elektriturgu valitsevad praegu monopolid, kes kasutavad oma seisundit konkurentsivõimetutel turgudel ära.
Ma usun, et hinnapiirangud kaitsevad energia kasutajaid energiakontsernidepoolse ärakasutamise eest, ilma et hirmutaks uutel isikutel turule siseneda.
Ilmselgelt ei lahenda pakutud lahendused kõiki meid praegu puudutavaid energiaprobleeme, nagu näiteks naftahindade tõusu.
Siiski on need lahendused sobivad sammud konkurentsivõimelisema turu arengu poole.
Arutelu jätkub nõukogus.
Kahjuks on siiski ebatõenäoline, et kõik Euroopa Parlamendi ettepanekud vastu võetakse.
Nagu raportöör õigusega märkis, tahavad paljud liikmesriigid kaitsta oma riiklikke huve.
<D>
(NL) Härra juhataja, ma olen otsekohene: mul on väga raske selgelt rääkida pärast seda kui ma kuulsin saalis viibivate meeste kõnesid.
Teema puudutab minu hingekeeli eriliselt, juba seetõttu, et olen naine ning teema huvitab nii mind kui teisi saalis viibivaid naisi.
Probleem, millest kõneleme, ei ole lõppude lõpuks meditsiiniline ega rahaline (kuigi ma olen tänulik vahendite suurendamise kinnitamise eest); see on sotsiaalne.
See on ühiskonna suhtumist naistesse puudutav küsimus, ühiskonna, kus ikka veel peetakse naisi teisejärgulisteks kodanikeks.
Ausalt öeldes leian olevat uskumatu, mida kaks parlamendiliiget ütles, teades, et see nõuab igal aastal poole miljoni naise elu.
See muudab usu kasutuks.
Pole olemas ühtegi naist, kes tahaks aborti - mitte ühtegi!
Kui naisel siiski puuduvad muud võimalused, peab ta saama seda vähemalt ohutult ja legaalselt teha.
See on naise õigus.
Seoses sellega olen rahul, et Euroopa Nõukogu seda toetab.
Kui meil ei õnnestu seda õigust tunnustada, siis valame siin lihtsalt krokodillipisaraid.
Seega pöördun kõigi täiskogul viibijate poole palvega hääletada muudatuste poolt, millega mõistetakse hukka Ameerika Ühendriikide "globaalse piiramise reegel” ja Vatikani kondoomikeeld - ma lihtsalt tulen ja ütlen selle välja - kuna mõlemad on miljonite surmade eest otseselt vastutavad ning ma usun, et täiskogu peab need hukka mõistma.
<D>
raportöör. - (CS) Daamid ja härrad, kõigis transpordisektorites on pikka aega viidud läbi põhjalikke juurdlusi tõsiste transpordiõnnetuste põhjuste kohta.
Eri liikmesriigid peavad selliseid juurdlusi ja tehniliste põhjuste kindlaksmääramist oluliseks osaks õnnetuste vähendamisel.
Ainus erand on siiani olnud meretransport.
Muidugi on olemas teatud raammäärused, ent kui on vaja kindlaks teha, milline riik peab õnnetuse põhjuste uurimise eest vastutama, on meretransport ja laevandus palju keerulisemad kui muud transpordiliigid.
Laevaomanik ei pea olema laeva käitaja ja need kaks isikut võivad pärineda eri riikidest.
Meremehed võivad olla eri rahvusest ja mitme kodakondsusega.
Reisijad võivad samuti olla eri kodakondsusega.
Sama kehtib ka lasti ja lastiveo tellija kohta.
Laev sõidab ühe riigi territoriaalvetes asuvast sadamast teise, viibides tee peal teiste riikide territoriaalvetes või rahvusvahelistes vetes.
Nagu see poleks veel piisavalt keerukas, on mõned riigid allutanud meie soovitud juurdlusorganid eri riiklikele organisatsioonidele.
Need ei ole seetõttu isegi organisatsiooniliselt sõltumatud.
Meretranspordi valdkonnas toimunud õnnetusjuhtumite juurdlust on arutatud variraportööride ja eesistujariigiga.
Transpordi- ja turismikomisjon otsustas, et direktiivi eelnõu põhipunktid on soovitatav alles jätta.
See hõlmab standardseid juurdlusi, mis vastavad ühisele metoodikale, mille tõttu tuleb kehtestada tähtajad selle kindlaksmääramiseks, milline riik juurdluse läbi viib, ja lõppkokkuvõtte esitamiseks.
Muidugi on vaja arutleda selle üle, millist liiki õnnetusjuhtumite korral tuleb vastuvõetud metoodika kohaselt läbi viia kohustuslik juurdlus ja kui täpselt tuleb määratleda juurdlusorgani organisatsiooniline sõltumatus.
Materjalide üle arutledes jõudsime kokkuleppele, et tehnilise juurdluse järeldusi võib kasutada edasisel, näiteks kriminaaljuurdlusel.
Tehnilise juurdluse üksikasjad peavad siiski jääma konfidentsiaalseks.
Samuti selgitati parlamendikomisjonis, et ei ole võimalik eirata sätteid, mis nõuavad laevaõnnetustesse sattunud laevadel olevate meremeeste õiglast kohtlemist, välja arvatud siis, kui seda pole vaja seepärast, et sellised sätted kaasatakse muudesse määrustesse.
Samuti ollakse üksmeelel, et sõltumatus juurdlusorganis peab olema mitme riigi eksperte ja et eri riigid võivad sõlmida vastastikuseid kokkuleppeid laevaõnnetuste juurdlusel esindatuse kohta.
Sooviksin rõhutada, et üks arutelu all oleva merenduspaketi põhieesmärke on suurendada lipuriigi vastutust.
Seega on asjakohane, et väljapakutud sõnastus, mis puudutab kiiret teavitamist tuvastatud tehnilistest puudustest, peaks direktiivi alles jääma, nagu peaks alles jääma ka direktiiviga hõlmatud laevade kindlaksmääramine.
Arvestades Hispaania rannikul tankeritega juhtunud õnnetustest saadud kogemusi, ei arva ma, et on hea mõte, kui mitu tehnilist juurdlusorganit võiksid veel üheaegset tööd teha.
Kui Euroopa Komisjon ei tunne end piisavalt pädevana, et otsustada juurdlus läbi viia, siis on ainus võimalus, et sellise otsuse teeb Euroopa Ülemkogu.
Kindlasti pean mitme samaaegse tehnilise juurdluse algatamist kehvaks lahenduseks.
Tankeriga Prestige juhtunud õnnetuse veel lõpetamata juurdlus näitab, kuhu selline laialivalgunud vastutus juurdluse eest viib.
See on õige, et tervet merenduspaketti tuleks arutada korraga, vältides sellega erinevusi paketti kuuluvate eri direktiivide mõistete määratlustes ja parandades lõppmaterjalide selgust.
Usun, et isegi laevaõnnetusi käsitleva direktiiviga võime jõuda mõistliku kompromissini, mida saab praktikas rakendada ning mis aitab kaasa edaspidiste laevaõnnetuste toimumise tõenäosuse vähendamisele ja võib-olla põhjalikule korduvuurimisele, mis hõlmab tehnilisi aspekte.
<D>
kirjalikult. - Euroopa ei ole valmis nendeks väljakutseteks, mida esitab meie demograafia.
60 aastat on Euroopa usaldanud püramiidskeemi.
See töötab vaid niikaua, kui iga järgnev põlvkond on rohkearvulisem kui eelmine.
Kuid täna kasvatavad Euroopa pered vähem lapsi kui nende vanemad seda tegid.
Tahaksin rõhutada, et 21.sajandi madal sündimus kujutab endast väiksemat majanduslikku ohtu, kui see oli 60 aastat tagasi.
Tehnoloogiline progress lubab meil toota rohkem kaupu vähema tööjõukuluga.
Globaliseerumine tähendab, et riigid, kus on noor ja kasvav rahvastik, aitavad meil kanda pensionide koormat, kui meie poliitika seda lubab.
Minu riik, Eesti, on suurepärane näide edukast üleminekust pensionifondide skeemile.
Samal ajal, Eesti tunnetab, et madal sündimus ohustab meie kultuuri jätkusuutlikkust, isegi rahvuse säilimist.
See on väiksemate rahvaste probleem.
Kui soovime säilitada Euroopat sellisena nagu me seda teame, peame kaitsma oma kultuuri, samal ajal kaitstes oma peresid.
Meie, poliitikud, peame kindlustama, et tehnoloogia ja globaliseerumine oleks meie teenistuses, mitte meie isandaks.
See raport on selleks hea algus.
<D>
(IT) Lugupeetud juhataja, austatud volinikud, head kolleegid!
Me oleme seadnud endale eesmärgiks selgitada välja tööturu vajadused järgmistel aastatel.
See tähendab seda, et me räägime noorte eurooplaste tulevikust ning tulevastest elukutsetest ja majandusest, mis aitavad meie ühiskonnal edaspidi püsima jääda.
Liiga kaua oleme mõelnud selle üle, millist tüüpi töökohad on saadaval kümne aasta pärast, kuidas muutuvad kvalifikatsioonid tulevikus ja milliseid oskusi on kogu ELis vaja.
Me küsime endalt pidevalt, kas praegu Euroopa kodanikele pakutav haridus ja koolitus aitab neil kergesti töökohta leida.
Ma mõtlen selle üle, kuidas kavatseb komisjon tegelikult võtta vastu uusi meetmeid, et saavutada endale seatud eesmärgid.
Kas me teame ikka kindlasti kõiki noorte vajadusi?
Kas e-õpe on ikka lahendus või võiksime uurida uusi ja paljulubavamaid hariduse ja koolituse vorme? 2010. aasta mais alustatud katseprojekti lõpuni on jäänud vaid kuus kuud, mis tähendab seda, et juba praegu on aeg hinnata selle tulemusi.
Kas meie saavutatud tulemused on head?
On need julgustavad?
Me peame püüdma koolitada noori ELi niisuguse hariduspoliitika alusel, mis suudab ette näha tulevasi vajadusi.
Mitte kuigi ammu kuulsin ma pikka loetelu asjadest, mis meil teha tuleb.
Kui kasutada meditsiini termineid, siis olen kuulnud palju diagnoosist, kuid vähe ravist.
Me ei tohi olla rahul sellega, et meile aetakse pidevalt tühja juttu, vaid tööd tuleb teha sisukate ideedega, mida nõutakse ka ELi 2020. aasta strateegias.
See on ülesanne, mida kõikidel liikmesriikidel ja ettevõtjatel täita tuleb, ning see on parim pärand, mille saame jätta oma lastele.
<D>
kirjalikult. - (PT) Me nägime hiljuti enneolematut kütusehindade tõusu.
See tulenes peamiselt spekulatsioonist, millega tegelesid äriühingud, mis olid saanud väga suuri kasumeid madalamate hindadega ostetud naftavarude spekulatiivsest hindamisest.
See skandaalne hinnatõus on halvendanud valdava elanikkonna osa elamistingimusi, eelkõige ühiskonna majanduslikult haavatavamate kihtide hulgas, ning on avaldanud hävitavat mõju majandustegevusele mitmes sektoris, nagu transport ja muud teenused, tööstus, põllumajandus ja kalandus.
Kuid vaatamata toornafta hinna märkimisväärsele langusele püsivad mõnes riigis hinnad kõrged ja tarbijad on ohvrid.
See peaks tingima, et iga liikmesriik kehtestaks maksu üksnes ebatavalistele ja spekulatiivsetele kasumitele, et tuua need liikmesriigi varakambrisse, mis saavad seejärel aidata toetada sektoreid ja inimesi, kes on antud olukorrast kõige rohkem mõjutatud.
Kuid peamised muutused peaksid olema struktuursed, energiasektori liberaliseerimise peatamisega, pidades silmas, et see on arenguks strateegiline sektor.
Seetõttu tuleks see natsionaliseerida, et tagada riiklikud poliitikad, mis teenivad riiklikke huve ja elanikkonda tervikuna.
<D>
(EL) Lugupeetud juhataja, volinik, tänan teid teie lahkete sõnade eest seoses Kreeka valitsuse rakendatavate meetmetega!
Valitsus on tõepoolest kehtestanud karmid meetmed ja Euroopa Komisjon on tõepoolest ratifitseerinud valitsuse programmi, ning see väga karm programm on tõepoolest ratifitseeritud, et jälgida meetmete kohaldamist, mida valitsus ise propageeris ja soovis.
Kuid ometigi vahed suurenesid.
Probleem ei ole mitte turgude reserveerituses, nagu te ütlesite.
Probleem on hoopis selles, et turud spekuleerisid ja tegid seda alusetult.
Need samad inimesed, kes kriisi põhjustasid, teenivad nüüd enda tekitatud kaose pealt raha.
Ja kuidas on lood Euroopa Komisjoniga?
Ma küsin teilt järgmist: Esiteks: kas te asute nüüd tegutsema mitte üksnes riikidele range järelevalve kehtestamisega, vaid kehtestades range järelevalve ka turgude üle, ning kui see on nii, siis kuidas?
Teiseks: on vastuvõetamatu, et jutt Rahvusvahelise Valuutafondi abist euroalas on mitmeid kuid veninud.
Ühte Rahvusvaheline Valuutafond siiski teeb: kehtestab ranged meetmed ja annab seejärel odavalt laenu, mis ei jäta spekulantidele tegutsemisruumi.
Kas teil on kavas astuda samme selle nimel, et anda rahalist toetust riikidele, mis kohaldavad rangeid riiklikke rahandusprogramme?
<D>
(RO) Esmalt väljendame heameelt viimasel G20 kohtumisel vastu võetud tegevuskava üle, samuti härra Barroso ja härra Sarkozy isiklike jõupingutuste üle.
Lõppotsustes kajastus Euroopa Liidu liikmesriikide läbiarutatud ja vastuvõetud strateegia.
Samuti peaksime rõõmustama kõigi osalejate püüdluste üle võidelda üheskoos finantssektoris valitseva kriisiga.
Praegu ei ole inimesed huvitatud väitlustest, vaid reaalsetest lahendustest.
Vastastikune sõltuvus loob kahesuunalised kanalid, mis võimaldavad kriisil levida, ent mis võivad kaasa aidata ka majanduse taastumiseks loodud lahenduste levimisele.
Tööpuudus ükskõik millises Euroopa Liidu liikmesriigis muudab areneva majandusega Rumeenias tööpuuduse kasvu kaks korda kiiremaks.
See toimub esiteks välismaal töötanud inimeste kojunaasmise tõttu ja teiseks oma tegevust piiravate välisettevõtete pakutud töökohtade arvu vähenemise tõttu.
Praegu tuleb tööpuudust analüüsida kogu Euroopa Liidu tasandil, ent lahendusi tuleb ellu viia ja rahastada mõlemas kanali otsas.
<D>
komisjoni liige. - Proua juhataja, komisjon teab hästi Poola laevatehaste ajaloolist tähtsust ja seepärast oleme teinud kõvasti tööd, et leida sektori ümberkujundamiseks lahendus, mis tagaks elatise asjaomaste piirkondade inimestele.
Toimiva lahenduse saavutamiseks vajame aga koostööd Poola võimuasutustega.
Ausalt öeldes on kõnealuste juhtumite puhul riigiabi uurimismenetlus kestnud ligikaudu neli aastat.
Uurimise all on Szczecini, Gdynia ja Gdański laevatehastele tegevusabiks antud suur summa.
Isegi kui jätta kõrvale riigi garantiid alates 2002. aastast kuni praeguseni, sai Gdynia laevatehas Poola riigilt - teisisõnu Poola maksumaksjatelt - abi ligikaudu 167 000 eurot töötaja kohta.
See on umbes 24 000 eurot töötaja kohta aastas, mis tähendab, et iga laevatehase töötaja eest makstud toetus on olnud vähemalt kaks korda suurem kui Poola töötajate keskmine aastasissetulek.
Riigi garantiisid arvestamata on Gdynia ja Szczecini laevatehased saanud alates 2002. aastast kokku toetust nimiväärtuses vastavalt 700 miljonit eurot ja 1 miljard eurot.
Kogu sellele rahale vaatamata on laevatehaste ja töötajate tulevik endiselt ebakindel.
Rõhutan, et see on asjaolu, mis hirmutab mind kõige rohkem.
Arvan, et töötajate tulevikuväljavaateid tuleb arvesse võtta.
Poolas on hoidutud valulikust, aga vajalikust ümberkujundamisest, mis on näiteks ette võetud Saksamaa ja Hispaania laevatehastes ja milleks valmistutakse ka Maltas.
Kõigi nende nelja aasta jooksul on komisjoni uks olnud avatud järgemööda kõikidele Poola valitsustele.
Olen kohtunud üsna mitme Poola valitsuse ministri ja peaministriga.
Oleme püüdnud ikka ja jälle kokkulepet saavutada, kuid kahjuks - ja ma ütlen seda kurva südamega - ei ole Poola võimuasutused väljapakutud võimalusi kasutanud.
Selle aasta juulis jõudis komisjon järeldusele, et viimased ümberkujundamise kavad ei taga laevatehaste elujõulisust, kuid taas, olles teadlik kõnealuse teema tähtsusest Poola majandusele ja ühiskonnale, näitasime komisjonis üles paindlikkust ja andsime veel kaks kuud aega, et Poola valitsus esitaks uued lõplikud kavad 12. septembriks.
Suve jooksul olid komisjoni ametnikud pidevalt käepärast ja andsid Poola võimuasutustele tagasisidet esitatud projektide kohta.
Nüüdseks olen ma põhjalikult hinnanud neid ümberkujundamise kavasid, mis Poola võimuasutused 12. septembril esitasid.
Kahjuks ei mõista ma, kuidas peaksid need uuendatud kavad laevatehaste elujõulisuse tagama.
Tegelikult tuleks kavade kohaselt riigi raha, sealhulgas igapäevaseks tegevusabiks mõeldud raha edaspidi veelgi rohkem sisse pumbata.
Samuti tuleks rõhutada, et 12. septembril esitatud ümberkujundamise kavade järgi - ma räägin Poola valitsuse kavadest - vähendatakse töökohti ligikaudu 40%.
Samal ajal ei jäeta sellise ohvri toomisel allesjäänud töötajatele mingit väljavaadet, et nende töökoht ka edaspidi püsib, sest tõenäoliselt ei muutu tehased elujõuliseks ning vajavad ka edaspidi riigiabi Poola maksumaksjate arvelt.
See ei ole vastuvõetav lahendus.
See ei ole vastuvõetav ei ELi konkurentsiõiguse ega ka laevatehaste tuleviku vaatenurgast.
See ei ole vastuvõetav tehaste töötajatele ja üldisemalt võttes ka Poola majandusele.
Seega ei näe ma praeguses seisus võimalust, kuidas vältida negatiivse seisukoha võtmist Gdynia ja Szczecini merelaevatehaste suhtes.
Kuid komisjoni töö ei ole üksnes "ei” ütlemine.
Me oleme aktiivselt tegutsenud, et aidata Poola võimuasutustel leida lahendus, mis tagaks majanduslike keskuste Gdański, Gdynia ja Szczecini elujõulise ärituleviku ning püsivad töökohad.
Selle stsenaariumi järgi müüakse Gdynia ja Szczecini laevatehaste varad turutingimustel mitme komplektina.
Varad komplekteeritakse pakkumismenetluse kohaselt, mis on avatud, tingimusteta ja lähtub võrdse kohtlemise põhimõttest; allesjäänud riiulifirma kasutab varade müügist laekunud raha aastate jooksul saadud riigiabi tagasimaksmiseks ning kuulub lõpuks likvideerimisele; varad ostnud äriühing võib jätkata laevatehases viivitamatult äritegevust, ilma et tal oleks kohustust maksta tagasi neid suuri summasid, mida laevatehas on aastate jooksul riigiabi raames saanud.
Äriühing saaks uuesti tööle võtta isegi rohkem inimesi kui 12. detsembri ümberkujundamise kava elluviimisel.
Ma võin üksnes eeldada, et iga investor, kes on valmis tehased või vähemalt osa nende praegustest kohustustest üle võtma, oleks rõõmsam, kui ta saaks omandada tähtsaimad tootmisseadmed võlast vabana ning arendada neid konkurentsivõimelisel ja säästval viisil.
Lõpptulemus on tõenäoliselt positiivne kahe asjaolu poolest: esiteks oleks tööta jäävate inimeste hulk väiksem kui Poola võimuasutuste esitatud ümberkujundamise kavas mõeldud ja teiseks oleks tehase varade ostjate poolt uuesti tööle võetud inimeste tulevased tööväljavaated elujõulises ettevõttes kindlamad, sest sellel puudub minevikust pärit võlakoorem.
Selline Olympic Airwaysi hiljutise juhtumiga sarnane lahendus võimaldaks alustada laevatehastes äritegevust uuesti puhtalt lehelt ja oleks kasulik ka sealsetele töötajatele.
Komisjon on juhtinud Poola võimuasutuste tähelepanu sellele võimalusele.
Oleme teinud seda mitu korda ja ma loodan siiralt, et nad kasutavad meie järeleandlikkust selleks, et esitada meile konkreetsed ettepanekud.
Poola võimuasutused ja komisjoni ametnikud on arutanud tehnilisi üksikasju seoses Olympic Airwaysi lahenduse võimaliku rakendamisega Gdynia ja Szczecini merelaevatehaste juures.
Arvan, et Gdański puhul on võimalik jõuda üsna hea tulemuseni, kui osapooled jäävad paindlikuks ja näitavad üles head tahet.
Te küsite minult kindlasti, miks on Gdański puhul ette nähtud selline lahendus.
Sellel on kaks põhjust: esiteks on Gdański tehas müüdud juba eraettevõtjale, kes on sellesse raha investeerinud; teiseks on selle tehase varasemast ajast pärit kohustused palju väiksemad kui Gdynia ja Szczecini laevatehastel.
Komisjon on juba väljendanud Poola võimuasutustele oma seisukohta ja hinnanud tasakaalustusmeetmeid, mis on EÜ riigiabi eeskirjade täitmiseks vaja võtta.
Et nimetatud tehas on saanud minevikus vähem abi, võime olla selle suhtes leebemad.
Vastutasuks komisjoni avatuse eest tuleb nüüd Poola võimuasutustel esitada Gdański kohta ümberkujundamise kava projekt, mis laseks arutada lahendamata küsimusi; pean kahetsusväärseks, et siiani ei ole me seda kava saanud; Poola võimuasutustel tuleb see kiiresti esitada.
Poola valitsus võib taotleda toetust Globaliseerumisega Kohanemise Euroopa Fondist - see taotlus kiidetakse tõenäoliselt heaks - ning sekkumise ulatus sõltuks summast, mida Poola valitsus on valmis kaasrahastamiseks investeerima, sest Globaliseerumisega Kohanemise Euroopa Fond kaasrahastab kuni 50% kuludest.
Komisjoni analüüsi tulemustest selgus, et Globaliseerumisega Kohanemise Euroopa Fondist on praeguse seisuga antud toetust 500-10 000 eurot inimese kohta, millele lisandub veel liikmesriikide sama suur osa.
Lõpetuseks võin öelda, et komisjon on olnud nende juhtumite hindamisel väga vastutulelik ja näidanud üles suurt paindlikkust.
Oleme teinud kõik endast oleneva ja jätkame koostööd Poola võimuasutustega, et leida majanduslikult tulus ja sotsiaalselt jätkusuutlik lahendus, mis on kooskõlas EÜ konkurentsiõigusega ja komisjoni sarnaste juhtumitega.
Nüüd on Poola võimuasutuste kord tegutseda.
Laevatehaste ja nende töötajate tulevik sõltub Poola asutuste tahtest teha komisjoniga koostööd, et leida kiiresti kõigile sobiv lahendus varem tutvustatud I raamistiku põhjal.
<D>
siseturu- ja tarbijakaitsekomisjoni arvamuse koostaja. - (DE) Proua juhataja, daamid ja härrad, lubage mul alustuseks vabandada.
Ma ei teadnud, et eelmine sõnavõtja ei olnud kohal ja et sõnavõtu aeg oli muutunud.
Tänan teid, et lubate mul praegu sõna võtta.
Ma olin siseturu- ja tarbijakaitsekomisjoni arvamuse koostaja ning pärast põhjalikke arutelusid võttis komisjon kõnealuse seisukoha ühehäälselt vastu.
Kõigepealt tahaksin juhtida tähelepanu sellele, et meie komisjon oli üksmeelel, et soovituslikud õigusaktid - või kuidas iganes me kutsume neid meetmeid, mida praegu järjest sagedamini Euroopa õiguses, aga ka riikide õiguses kohaldatakse - on muutunud väga üldiseks praktikaks, mis võimaldavad uutele arengutele paindlikult ja seega kiiresti reageerida, mispärast ei tohiks neid iseenesest kritiseerida.
Me nõustusime ka teataval määral selles, et komisjon - et pöörduda Euroopa tasandile - kasutab erijuhtudel soovituslikke õigusakte kui viisi hiilida mööda seadusandjale õigusega ette nähtud osalemisvõimalustest.
See on meie arvates peamine soovituslike õigusaktidega seonduv probleem.
Me arutlesime ka asjaolu üle, et ühel juhul kiitis Euroopa Parlament heaks komisjoni vastu esitatud kaebuse, kuna me tegime kindlaks, et selline möödahiilimine oli tõesti toimunud.
Me usume, et seadusandja kohtab tänapäeval soovituslikke õigusakte niivõrd erinevatel viisidel, et me peame alati tegema selgelt vahet, mis tuleb turule ühelt poolt tõeliselt üksnes rohelise raamatu vormis - teisisõnu, see on lihtsalt kavandatud ettevalmistusena täiendavate õigusaktide jaoks -, ning teiselt poolt, mis on tõeliselt vajalik paindlikuks õigusloomeks soovitusliku õiguse raames.
Siseturu- ja tarbijakaitsekomisjoni liikmetena ei määratle me ühtegi õigusakti ega mis tahes otsest mõju, mida sellised rohelised ja valged raamatud avaldavad, kuid oleme veendunud, et uue õigusakti vastuvõtmisel peab seadusandja alati võtma vastu ka uue otsuse.
Lõppude lõpuks ei keskendu arutelu mitte üksnes soovituslikele õigusaktidele, vaid ka muudele võimalustele paremaks õigusloomeks, ja ma usun, et paljudes valdkondades ei ole me kindlasti teinud nii palju edusamme, kui kodanikud praegu meedia põhjal eeldavad, mistõttu on kõikidel asjaga seotud institutsioonidel - Euroopa Parlamendil, nõukogul ja komisjonil - kohustus teha käesolevas valdkonnas kiiremaid edusamme.
<D>
Hr juhataja, põllumajanduskütused ei ole selle kriisi peamine ajend, kuid ebatõhusa esimese põlvkonna põllumajanduskütuste tootmise võimendamine praegusel hetkel ei ole hea poliitiline valik, mistõttu põllumajanduskütuse 10% ulatuses kohustuslikuks muutmine on halb poliitiline valik.
Peame endale meenutama, kust see pärineb.
See oli kompromiss, mille aluseks oli ühelt poolt autotööstuse surve komisjoni ambitsioonide vähendamiseks auto tõhususe osas ning teiselt poolt mitte nii ambitsioonika poliitika ostmine või hüvitamine põllumajanduskütuste kõrgemate sihtmääradega.
See hoiab alal müüti, et maailmas, kus auto omamisest unistavad ka miljonid Hiina ja India noorukid, saame me ise jätkata tohutute limusiinide ehitamist ning nende põllumajanduskütustega tankimist.
See pole piiratud ressurssidega planeedil tegelikult võimalik, mistõttu ma nõuan komisjonilt selle läbikaalumist.
Olge auto tõhususe osas ambitsioonikamad.
Me peame liikuma ühemõõtmeliselt põllumajanduskütuste poliitikalt tervikliku biomassienergia poliitika suunas ning paigutama biomassi sinna, kus see on kõige tõhusam, st elektri ja soojuse tootmisse.
See on muide odavam kui ebatõhusate põllumajanduskütuste kasutamine.
<D>
kirjalikult. - (CS) Lissaboni lepingust on saanud surnud dokument, täpselt nagu siis, kui prantslased ja hollandlased ELi põhiseaduse lepingu tagasi lükkasid.
Kuigi Euroopa Parlamendi president Pöttering kuulutas, et Lissaboni lepingu eesmärgiks oli suurema demokraatia, suurema poliitilise tõhususe ja suurema selguse ning läbipaistvuse saavutamine ning et ratifitseerimisprotsess peab nendes riikides, kes ei ole seda veel ratifitseerinud, jätkuma, on need vaid tühjad sõnad.
Kui referendumid oleks toimunud teistes riikides peale Iirimaa, ei oleks iirlaste vastuhääl kindlasti ainukeseks jäänud.
Võtke kas või Euroopa juhtide kasutatud kelmus, kes esitasid ratifitseerimiseks ei midagi muud kui tolmuga kaetud ja muudetud ELi põhiseaduse lepingu eelnõu!
Lisaks iirlastele oleksid taas kord vastu ka prantslased ja hollandlased; lõppude lõpuks näitavad nendes riikides läbi viidud avaliku arvamuse küsitlused nii.
Need, kes ELi poliitikat juhivad, peaksid lõpuks mõistma, et suurem osa kodanikke lükkavad tagasi liidu, mis on militaristlikuks ja neoliberaalseks projektiks, mis on tegelikkuses mittesotsiaalne!
Iirimaa referendumi tulemus ei ole katastroofiks Euroopa jaoks, nagu mõned inimesed meid veenda tahavad.
See on võimaluseks alustada uue arutlusprotsessiga, kuhu peaks lõpuks ka tavalised inimesed laialdaselt kaasatama.
Iirlased ei hääletanud ju ikkagi Euroopa Liidu vastu.
Nad hääletasid Lissaboni lepingu sisu vastu, mis hävitaks tänaseks saavutatud sotsiaalsed standardid ja muudaks liidu militaristlikuks konglomeraadiks.
Niinimetatud Euroopa ideed ei sea ohtu need, kes Lissaboni lepingu tagasi lükkasid.
Selle seavad ohtu need, kes nüüd hüüavad "Mingem edasi!” või kaaluvad kahe kiirusega Euroopa loomist.
<D>
komisjoni liige. - (DE) Hr president, ma sooviksin hr Turmesi küsimusele kohe vastata.
Minu märkusel polnud mingit seost autotööstusega, vaid see käsitles põhimõttelist seost tööstus- ja keskkonnapoliitika vahel, ökoloogia ja majanduse vahel.
Te olete muidugi teadlik minu seisukohast: meil Euroopas tuleb kehtestada kõrgeimad standardid.
Kuid pole mõtet rutata asjadest nii palju ette, et tööstus rändab mujale ja me hakkame eksportima saastust ning selle tulemusena importima tööpuudust.
Need märkused ei olnud kuidagi seotud autotööstusega.
Selles osas jagan ma täielikult teie seisukohta, et meil pole mitte ainult võimalus, vaid ka kohustus luua Euroopa püsiv juhtiv keskkonnasõbralike autode turg.
Kuna mulle juba sõna anti, siis soovin juhtida pr Corbey tähelepanu järgmisele: on ebaõige väita, et hiinlased ehitavad autosid, mis on Euroopas valmistatud autodest keskkonnasõbralikumad ning et need miljonid ujutavad nüüd Euroopa turu üle.
Need mõnisada Hiina päritolu autot, mida praegu Euroopas leida võib, on äärmiselt kaheldava kvaliteediga, seda ka keskkonnasõbralikkuse seisukohast.
Sama võib öelda rahvaauto Tata kohta, mida praegu Indias toodetakse.
Kui siduda nende sõidukite kaal nende kütusetarbimisega, siis näete, et nende tehnilised omadused on oluliselt halvemad kui praegu Euroopas toodetud autodel.
Sama kehtib Ameerika Ühendriikide kohta: on üsna ebareaalne esitada süüdistus, nagu oleksid Ameerika autod Euroopa omadest keskkonnasõbralikumad.
Kui te hetkeks selle üle arutleksite, siis jõuaksite peagi järeldusele, et see ei saa tõsi olla.
Kui rääkida kaasaegsest tehnoloogiast, siis leiduvad ainsad töötavad vesinikumootoriga autod Euroopas.
Mitte keegi ei kuluta meist rohkem selle valdkonna teadusuuringutele.
Tahaksin lõpetada mõttega, mis ehk meid kõiki ühendab: ma suudan kogu selle arutelu kestel üsna rahulikuks jääda seetõttu, et ma tõepoolest usun, et me oleme õigel teel, kuna ma tean, et Euroopa autotootjad ja, mis veelgi tähtsam, Euroopa autotarnijad - kes on tõeline liikumapanev jõud Euroopa tööstuse taga - ei ole viimastel aastatel maganud, vaid on töötanud terve rea mitmesuguste tehnoloogiliste läbimurretega, mis aitaksid meil oma eesmärke saavutada.
Hr Turmes, teil on täielik õigus ja mul oleks olnud hea meel sellist ettepanekut toetada: tööstus - ja ka mina tööstuse vastutava volinikuna - tunneksin head meelt, kui me saaksime praegu öelda, milline on selle protsessi järgmine etapp.
Just seda olemegi CARS 21 töörühmaga kavandanud, nimelt pikaajalist, stabiilset ja ennustatavat reguleerivat raamistiku.
See võib olla nii ambitsioonikas kui võimalik, eeldades, et see on pikaajaline ning stabiilne.
<D>
komisjoni asepresident. - (FR) Austatud juhataja ja parlamendiliikmed, tahaksin kõigepealt tänada hr Doorni aruannete kohustusliku auditi direktiivi rakendamist käsitleva raporti eest.
Samuti tahaksin tänada majandus- ja rahanduskomisjoni ja eelkõige pr van den Burgi, kes raporti koostamisele kaasa aitas.
Finantskriisi arvestades on oluline, et kõik liikmesriigid, kes on praegu maha jäänud, võtaksid direktiivi kiiresti üle, et saavutada seatud eesmärgid.
Komisjon teostab pidevat järelevalvet direktiivi ülevõtmise käigu üle liikmesriikides.
Meie veebisaidil avaldatakse regulaarselt vastavad andmed.
Liikmesriikide tulemused peaksid sel kevadel selgelt paranema.
Hr Doorni raport on sellele edusammule kindlasti kaasa aidanud.
Nagu raportis rõhutatakse, on komisjon juba võtnud vastu kvaliteedi tagamise soovituse ja kohustuslike audiitorite tsiviilvastutuse piiramise soovituse.
Tänan parlamenti nende kahe algatuse toetamise eest.
Soovitus audiitorite tsiviilvastutuse piiramise kohta kuulub auditituru kontsentreerumise vähendamise strateegiasse.
Teiste sarnaste võimaluste uurimiseks avaldati novembris teemal "Auditiettevõtete kontrollistruktuurid ja nende mõju auditeerimisturule” läbi viidud konsulteerimise tulemused.
Euroopa Parlament palub komisjonil hinnata direktiivi ülevõtvaid riiklikke õigusakte ja anda teada pärast audiitorite tsiviilvastutuse piiramise soovitust liikmesriikide poolt rakendatud meetmete mõjust.
Sobival ajal oleme hea meelega nõus need hinnangud koostama, võttes arvesse hr Doorni raportis tõstatatud küsimusi.
See on volinik McCreevy lubadus, mida on mul hea meel teile edasi öelda.
Tänan teid, hr Doorn, ja loodan, et reaalsed tulemused on varsti näha.
<D>
Rahva suurem liikuvus on toonud kaasa suurema hulga segaabielusid ja samuti lahutusi.
Sageli on probleemid tekkinud kohaldatava õiguse valimisel, kui abikaasad on ELi eri riikidest või kui üks partner on ELi kodanik, aga teine ei ole.
Sellepärast on hädasti vaja segaabielusid käsitlevad sätted ühtlustada, et välistada diskrimineerimine lahutuse ajal.
Kohtualluvuse valimisel tuleb aluseks võtta mõlema poole juurdepääs kõikehõlmavale teabele riikliku ja ühenduse õiguse olulisemate aspektide kohta.
Samuti tuleb neile teada anda lahutuse ja lahuseluga seotud menetlustest.
Võimalus valida sobiv kohtualluvus ja kohaldatav õigus ei tohi kahjustada kummagi abikaasa õigusi ega võrdseid võimalusi.
Järelikult tuleb valida kohaldatav õigus sellest riigist, kus abielluti või kus on olnud abikaasade alaline elukoht viimase kolme aasta jooksul või kust nad on pärit.
Lisaks tundub sobiv järgida põhimõtet, et kohaldatakse selle riigi õigust, kus asub kohus, kui muidu on oht, et üht abikaasat võidakse diskrimineerida.
Üks näide on nende kolmandate riikide naised, kus lahutust ei tunnistata, aga kes elavad ELis ja taotlevad lahutust või lahuselu.
Sellistel juhtudel peaks lahutust või lahuselu taotleva isiku huvid tema isikliku vabaduse väljendusena kaaluma üles liikmesriigi õiguse rakendamise argumendid.
<D>
komisjoni president. - Tänan teid, härra president, ja kõik lugupeetud Euroopa Parlamendi liikmed, selle võimaluse eest.
See oli tõesti meeldiv kogemus.
Minu arvates on sellise infotunni korraldamine hea mõte.
Ma pean teile küll ausalt ütlema, et mul on väga raske suruda kõik oma argumendid või vähemalt põhiargumendid ühte minutisse, eriti kuna enamasti ei räägi ma oma emakeeles.
Ma räägin keeltes, mis on minu arvates suuremale hulgale inimestele mõistetavad, ja see nõuab minult lisapingutust.
Aga vormi üle otsustate teie.
Ma võin seda teiega arutada, sest minu arvates aitavad vabad, otseste pöördumistega ja vaidlusi sisaldavad arutelud palju kaasa tugevama demokraatliku ruumi tekkele Euroopas.
(Aplaus)
<D>
fraktsiooni S&D nimel. - (LT) Sotsiaaldemokraatide fraktsioon ei saa jääda ükskõikseks Venemal hiljuti aset leidnud inimõiguslaste mõrvade suhtes.
Anna Politkovskaja, Natalia Estemirova, Zarema Sadulajeva, Andrei Kulagini surmad ei tohi jääda tähtsusetuks.
Mõistame täielikult hukka nende barbaarsete tegevuste toimepanijad ja asjaolu, et kahjuks eksisteerib mõningates Venemaa piirkondades karistamatuse atmosfäär ja poliitilisi mõrvu ei uurita.
Venemaa president Dmitri Medvejev lubas, et mõrvade toimepanijad leitakse ja neid karistatakse.
Tema reaktsioon oli eelmisest presidendist tugevam, kuid siiani on need olnud ainult sõnad.
Aeg näitab, kas Venemaa ametkonnad on suutelised ellu viima endale võetud kohustusi, mis on väga olulised nii riigi kodanike kui ka rahvusvahelise üldsuse jaoks.
Meie arvates ületas Venemaa tegevusi Põhja-Kaukaasias puudutanud resolutsiooni hinnang resolutsiooni kohaldamisala ja seetõttu otsustasid sotsiaaldemokraadid oma eraldiseisva dokumendi vastu võtta.
Sotsiaaldemokraadid on veendunud, et inimõiguste olukord Venemaal paraneks tõepoolest, kui ELi ja Venemaa vahelised inimõiguste arutelud intensiivsemaks muutuksid.
Euroopa Parlament, riigiduuma, kodaniku-, sotsiaal- ja inimõiguste organisatsioonid ELis ja Venemaal peaksid nendesse aruteludesse aktiivselt panustama.
Rõhutame, et inimõiguslaste kaitsmist tuleb järgmisel ELi ja Venemaa juhtide kohtumisel pikalt käsitleda.
Teema on muutumas loomulikuks osaks uuest ELi ja Venemaa leppest.
<D>
(FR) Härra juhataja, alates 2005. aastast oleme väga mures sisserändajate katastroofilise olukorra pärast Lampedusa saarel, kus sisserändajate arv ületab suurel määral selle tegeliku majutusvõimsuse.
Olukord on keeruline selle väikese saare jaoks, mis üksnes 2008. aastal pidi tulema toime ligi 31 700 sisserändaja saabumisega.
Need massilised ränded on saadud viimastel aastatel kontrolli alla, sest need sisserändajad on saadetud muudesse keskustesse Itaalia maismaal.
Need üleviimised katkesid pärast siseministri tehtud otsust ja me näeme olukorra olulist halvenemist.
Kuid presiidiumi projekt, mida juhivad ühiselt siseminister, põgenike ülemkomissar ja Itaalia Punane Rist ning osaliselt rahastab ühendus, on saanud eeskujuks sisserändajate vastuvõtmise heast juhtimisest.
Otsus lõpetada üleviimised Itaaliasse loob reaalse probleemi varjupaiga protseduuridele juurdepääsu saamise osas.
Mis puudutab Mayotte'i, siis 2007. aastast oleme teadnud, et Pamandzi keskuse nimimahutavus on ületatud.
Saadi teada, et sinna majutati 204 inimest, peamiselt alaealisi, samas kui maksimummahutavus on 60 inimest.
Praegused tingimused on katastroofilised: mehed magavad põrandal, ei jagata voodiriideid ega tualetitarbeid ning mehed, naised ja lapsed kasutavad samu tualettruume.
Kinnipidamistingimused on alandavad ja teotavad inimväärikust.
Rände survet tuntakse tõepoolest tugevamalt nendel territooriumitel, kuid tuleb tagada iga isiku väärikus ja iga juhtumit tuleb uurida kooskõlas seadusega.
Juba on märgitud, et meil on vältimatu vajadus tegeliku Euroopa varjupaiga- ja sisserändepoliitika ja liidu tasemel solidaarsuse järele.
Me oleme selle nõude esitanud Euroopa Parlamendile mitme aasta jooksul ja seetõttu esitame värske kaebuse nõukogule.
<D>
fraktsiooni S&D nimel. - (SV) Esiteks soovin raportööri Sidonia Elżbieta Jędrzejewskat südamest tänada.
Ta on saavutanud suurepärase laheduse, millega oleme eelarvekomisjonis suures osas nõus hoolimata sellest, et seal on teatud valdkondi - mille juurde ma hiljem tagasi pöördun -, milles Sotsiaaldemokraatide ja demokraatide fraktsioonil Euroopa Parlamendis on veidi teistsugune arvamus.
Oleme liikmesriikide rahanduse kriisiolukorrast täiesti teadlikud.
Sellest hoolimata kaitseme eelkõige ELi eelarvet, kuigi hoiame tasemed hetkel väga madalal, võttes siinkohal eriti arvesse järgmise aasta uusi poliitilisi kohustusi, mille raames hoiab ka parlament oma eelarve kasvumäära alla 1%.
See on väga tagasihoidlik.
Maksete kasvumäär on kõrgem ja ka see tundub mõistlik.
Kui üritaksime struktuurifondi makseid praegu tagasi hoida, oleks sellel otsene mõju riikidele, millel on töökohtade ja majanduskasvuga kõige suuremaid probleeme.
Ei tohi unustada, et sellised riigid nagu Kreeka, Iirimaa, Portugal, Hispaania ning Läti on kõik ELi eelarvevahendite netosaajad.
Eelarve kärpimine mõjub neile kahjulikult.
Me ei tohi seda unustada.
Esiteks meie eelarvet piiratakse.
Viimase 20 aasta andmeid vaadates on näha, et ELi eelarve on suurenenud aeglasemalt kui liikmesriikide eelarved.
Ka see on miski, mida me ei tohi unustada.
Teiseks ei ole meie, sotsiaaldemokraadid, nõus sellega, et kriisist väljumise ainus lahendus on kokkuhoiumeetmed.
Seetõttu võitleme eelarve suurendamise nimel, seda eriti rubriigis 1a, kus käsitletakse investeeringuid, teadus- ja arendustegevust ning tööturuga seonduvaid algatusi.
Nende valdkondade eelarvet tuleb suurendada.
Me ei ole nõukogu ja komisjoniga ITERi projekti küsimuses täiesti samal seisukohal.
Oleme küll selle projekti poolt, ent see ei tohi olla teadus- ja arendustegevuse ainus eesmärk.
See ei tohi kõike muud välja tõrjuda.
Kui soovime ITERiga jätkata, tuleb teostada läbivaatamisi ning ühtlasi vajame ka rohkem raha.
Kolmandaks peame kindlasti suutma kriisi ajal jätkuvalt solidaarseks jääda.
Kui struktuurifondides tehtud kärped annavad kõige suurema hoobi neile, kes abi tõepoolest vajavad, ei saa me sellise poliitikaga nõustuda.
Neljandaks usume ka seda, et Lissaboni leping õigustab eelarve mõningast suurendamist.
ELile lisandub palju uusi ülesandeid, mis on seotud Euroopa välisteenistuse, uute finantseerimisasutuste ning energia- ja kliimavaldkonnaga.
Me ei saa ELile uusi ülesandeid anda ja nende jaoks siis raha eraldamata jätta.
Lõpetuseks soovin veel mainida välispoliitika eelarvet, mis on ilmselgelt alarahastatud.
Kui suudame endale lubada Palestiina abistamist ja leiame vahendid laienemiseks, vajame kindlasti rohkem raha ka välispoliitika edendamiseks.
Seetõttu on meile, sotsiaaldemokraatidele, oluline ka see, et saaksime 2011. aasta eelarve siduda aruteluga, millel on ka pikaajalisem perspektiiv: mõtlen siinkohal omavahendeid, 2012. ja 2013. aasta eelarvete ülemmäära ning uut rahalise toetuse mehhanismi.
Seetõttu on mul väga hea meel, et volinik mainis paindlikkust kui ühte võimalikest lahendustest, mis aitaks meil soovitud eesmärki saavutada.
Olen täiesti kindel, et me ei saavuta neil eelarveläbirääkimistel edu, kui me ei suuda eelarve ülemmäärasid mingil viisil läbi vaadata või paindlikkusinstrumenti rakendada.
Usun, et see on täiesti hädavajalik.
<D>
komisjoni liige. - Proua juhataja, parlamendi raport näitas, et meie mõlema institutsioonide lähenemisviisid varahalduse valdkonnas edasiliikumisele on suurel määral kooskõlas.
Tulevikus vastuvõetavad otsused peavad tuginema põhjalikele mõjuhinnangutele.
Mõlemad soovime tõhusaid turge, mis vastavad Euroopa fondide valdkonna ja Euroopa investorite vajadustele ja ootustele.
Sellel suunas on tehtud olulisi jõupingutusi.
Olulisemad pingutused seisavad veel ees.
Oleme valmis lubadusi täitma, aga peaksime olema ettevaatlikud.
Peame säilitama reformid ja UCITSi kaubamärgi maine.
Peame varuma aega kõikide huvirühmade kaasamiseks ja konsulteerimiseks ja peame vältima tarbetuid sekkumisi, mis võivad turgu moonutada, kuid ei anna märkimisväärset kasu.
Ainult kõikide nimetatud tingimuste täitmisel võime olla kindlad, et meie otsused on väljakutsetele kohased.
Ootame edasist koostööd meie institutsioonide vahel selles väga olulises valdkonnas.
<D>
Härra juhataja, sooviksin alustada kaastundeavaldusega nende inimeste lähedastele, kes kaotasid oma elu ja nendele, kes on maavärina tõttu kannatanud.
Kuid soovin eelkõige, kui võib, pöörduda oma märkustega härra Jouyet' poole tema tänase avalduse kohta, et president Sarkozy, kes tuleb siia homme, võtab osa olümpiamängude avatseremooniast.
Sooviksin meenutada juhtkirja tänases kohalikus ajalehes Les Dernières Nouvelles d'Alsace: 'L'Europe a capitulé' - Euroopa on alla andnud.
Lisaks sellele, et president Sarkozy läheb olümpiamängudele, peatati Prantsuse ametiasutuste loal 16. juunil ka fraktsiooni saated, kes edastavad saateid Hiinas läbi Eutelsati.
Seda on ennegi tehtud.
Kõnealusel juhul palun Prantsuse valitsusel lubada NDTV-l jätkata saadete edastamist.
Esitan täna ÜRO piinamisküsimuste ja usuvabaduse raportööridele toimiku seoses teatavate isikutega, kellega olin ühenduses, kui viibisin kaks aastat tagasi Pekingis.
Härra Cao Dongi piinatakse jätkuvalt Hiina kirdeosas asuvad vanglas.
Härra Niu Jinping arreteeriti taas 20. aprillil 2008. aastal ning teda piinatakse.
Tema naist, proua Zhang Lianyingi, on palju kordi piinatud ja neli korda vangistatud.
Panen oma veebilehele toimiku 50 tüüpi piinamise kohta, mille all ta kannatab.
Härra Gao Zhishengi, kristlasest inimõigustega tegelevat advokaati, keda tunnen koheldi väga halvasti käesoleva aasta alguses.
Ta on endiselt koduarestis.
Härra Hu Jia arreteeriti pärast seda, kui ta andis asitõendeid Euroopa Parlamendi inimõiguste allkomisjonile.
See on meelevaldne, brutaalne ja paranoiline režiim.
Peaksime hoidma poliitika spordist eemal; peaksime hoidma härra Sarkozy Pekingist eemal.
(Aplaus)
<D>
(DE) Proua juhataja, nõukogu eesistuja, volinikud, daamid ja härrad, härra Kirilovi raport käsitleb peamiselt kolme aastateks 2007-2013 kehtestatud struktuurifonde käsitleva määruse muutmist eesmärgiga parandada rahavooge ja likviidsust liikmesriikides.
See on üks majanduskriisiga võitlemise meede, mida me võime tingimusteta toetada.
Liikmesriigid peavad nüüd täielikult ära kasutama näiteks eluasemete energiatõhususse ja taastuvenergia kasutamisse tehtavate investeeringute toetamise võimalused ning uued elamumajandusse investeerimise võimalused üldiselt.
Need kavandatud meetmed aitavad struktuuri- ja ühtekuuluvusfondide rakendamist kiirendada, lihtsustada ja paindlikumaks muuta.
Ma pean rõhutama, et need meetmed ei ole vastuolus vaba konkurentsi, sotsiaalsete standardite ega keskkonna- ja kliimakaitset käsitlevate eeskirjade rakendamisega ühenduses.
Liikmesriikide kohustus on nüüd tagada Euroopa struktuurifondide kaudu antavate vahendite kaasrahastamine, et neid vahendeid täielikult ära kasutada.
Raportis esitatud nõudmist fondide haldamise ja rakendamise lihtsustamise kohta tuleb tunnustada ja toetada.
Volinikud, me ootame komisjonilt selles küsimuses 2009. aastal veel ettepanekuid.
Tuleb rõhutada, et majanduse edukaks taastamiseks on olulised tööhõivet ja ettevõtlust toetavad meetmed.
Liikmesriike tuleks siiski kutsuda üles laialdasemalt struktuurifonde kasutama, et soodustada töökohtade loomist väikestes ja keskmise suurusega ettevõtetes.
Parlamendikomisjon on võtnud arvesse kõiki meie muudatusettepanekuid.
Me peame seda raportit tingimusteta toetama.
Õnnitlused, härra Kirilov.
<D>
fraktsiooni PPE-DE nimel. - (DE) Härra juhataja, daamid ja härrad, fraktsioon PPE-DE on selle protsessi tulemusega rahul.
See on peamiselt tingitud tõsiasjast, et raportööril õnnestus tänu peenele läbirääkimisoskusele, suurele kannatlikkusele ja visale järjekindlusele kaubelda välja ja kindlustada kompromiss, mida kogu õiguskomisjon lõpuks toetada sai.
Lubage mul seetõttu väljendada raportöörile erilist tänu.
Tulemusest oli selgelt näha, et kannatlikkus oli parim poliitika.
Kiirete otsuste asemel ühelainsal lugemisel oli õigem otsustada edasiste läbirääkimiste kasuks nõukogu ja komisjoniga, kuna see oli just niisuguseks küsimuseks, mida võis käsitleda ühel lugemisel eesmärgiga lahendada kõik keerukad küsimused, selle asemel et hoida kaks aastat öösiti lampi põlemas ehk lepituskomisjoni kohtumistel, kus oleks tulnud arutada samu küsimusi, mida me täna uurime.
Minu nägemuses on artikkel 5 selle määruse tuum ning meil on hea meel, et meil on õnnestunud muuta artikli 5 sisu kajastamaks Rooma konventsiooni algset kavatsust, milleks on nimelt tarbijate huvide tasakaalustamine teenusepakkujate omadega.
Kui komisjoni ettepanek oleks vastu võetud, teame me, et sellel oleks olnud küllaltki tõsised tagasilöögid elektroonilisele kaubandusele ja väikestele ning keskmise suurusega ettevõtetele ning see oleks avaldanud negatiivset mõju toodete ja teenuste pakkumisele tarbijatele.
Oleme jätkuvalt kritiseerinud tõsiasja, et komisjon ei ole vaatamata 2003. aasta detsembri institutsioonidevahelisele kokkuleppele viinud läbi mõjuhinnangut selle juhtumi kohta.
Me eeldame aga kindlalt, et see on viimane niisugune tegematajätmine ja et sama viga ei korrata komisjoni tulevaste õigusakti ettepanekute puhul.
Lõpetuseks soovin vaid ära märkida, et kogu tarbijalepinguid, sihtriigi põhimõtet ja päritoluriigi põhimõtet ning teenusepakkujate või tarnijate ja tarbijate vahelist suhet käsitlev arutelu on vaid kinnitanud parlamendi korduvat sõnumit, et pikas perspektiivis vajame me vabatahtlikku dokumenti piiriülest kaubandust käsitleva lepinguõiguse jaoks ning meil on hea meel, et see nõudmine meie ees oleva määruse ettepaneku põhjendustes esitatakse.
<D>
. - (CS) Täna on tähtis päev kõigi totalitaarsete režiimide ohvrite moraalse hüvitise seisukohalt.
Minu isa, Štefan Kányai, oli üheksa ja pool aastat Vene GULAGis.
Oma raamatus kirjeldab ta stalinismi julmusega kaasnenud masendavat tegelikkust, see on miski, mida me peame meeles pidama.
Tänan teid tema nimel.
Samuti tänan teid piiskop Ján Vojtaššáki, monsenjöör Viktor Trstenský, Štefan Putanko, Štefan Janíki ja tuhandete teiste slovaki rahva vaprate poegade nimel, kellest said kommunismi ohvrid.
Slovaki pastor František Dlugoš kirjutab ühes oma raamatus järgmist: "Uurida kommunistliku režiimi 40 aasta jooksul toimunud sündmusi, selgitada välja inimeste saatus, tähendab avaldada rahva hinge.”
Pärast tänast arutelu võin ma lisada "Euroopa hinge”.
Tervitan tänast arutelu, sest selle unikaalse ajavahemiku ja sel ajal toimunud sündmuste uurimine võib olla meile nüüd ja tulevikus väga kasulik.
<D>
On ennekuulmatu, et ohtlikul kurjategijal on võimalus peituda oma karistatust käsitleva puuduliku teabe taha ning vältida sel moel õigusemõistmist või sooritada kuritegusid teistes liikmesriikides.
Fourniret' juhtum on siin murettekitavaks ja valulikuks näiteks.
Nendes tingimustes on teretulnud paranduseks täieliku ja kergelt kättesaadava karistusregistri koostamise lubamine, mis hõlmab erinevates riikides määratud karistusi.
Siiski ei ole see kiiduväärt algatus suunatud pedofiilidele, mõrvaritele ja relvastatud röövlitele.
Lisades vaid sõnad "kriminaalkaristusest tulenev diskvalifitseerimine" hõlmab see ka rahvusvahelise tagakiusamise teatud seisukohtade omamise tõttu.
Me teame väga hästi, kes on sihtmärgiks selles hullumeelses Euroopas, mis on avatud kontrollimatu immigratsiooni tuultele, mis pidevalt kahetseb seda, milline see oli, milline see on ja milline see võiks olla: oma identiteediga seotud patrioodid, kes on uhked oma rahva, rahvuse ja ajaloo üle ning kes julgevad valjult kuulutada oma kavatsust neid kaitsta.
Seega keeldume me hääletusest, sest kardame, et vaatamata kuritegevuse õiguspärasele represseerimisele võimaldab see tekst kogu ELis seaduste laiendamist, mis hävitavad vabaduse ja toovad palju kahju meie riikide demokraatlikule elule.
<D>
fraktsiooni GUE/NGL nimel. - (IT) Austatud juhataja, daamid ja härrad, meie ees on väga tähtis ja positiivne direktiiv.
Ma tahaksin tänada volinikku härra Dimasi, kes sellega tegeles.
Ma ütlen siinkohal ühe sellise fraktsiooni liikmena, kes tihti direktiive ja komisjoni kritiseerib: sellega on asi teisiti.
See direktiiv on Euroopa jaoks tohutuks sammuks edasi, seda nii selle poliitika kvaliteedi kui ka tõhususe seisukohast.
Looduskeskkonna osasid käsitlevate raamdirektiivide väljakujundamise abil hakatakse mulda käsitlema biosfääri võtmeosana, keskkonna ja klimaatilise tasakaalu põhielemendina, ja mitte ainult aluspõhjana, millele ehitada.
Muld on elus, ta absorbeerib süsinikdioksiidi, ta toodab biomassi: seda tuleb kaitsta, seda tuleb isegi parandada, sest Euroopa muld on eriti saastatud.
Euroopa mõistab seda.
Meil oli parlamendikomisjonis pikk ja keeruline arutelu ja ma sooviksin tänada Cristina Gutiérrez-Cortinesi, et ta selle teema suhtes nii kirglik oli.
Siiski on oht, et parlament sekkub komisjoni teksti.
Mulle ei meeldi see kunagi, ma eelistan alati seda, kui parlament on komisjonist sammu võrra ees.
Keegi on isegi soovitanud, et direktiiv tuleks tagasi lükata, kuid see oleks tõsine viga.
Euroopa peab tulevikku vaatama.
Maa meie all on muld, mida me kõik jagame, see on osa meie planeedist.
See on ainus muld, mis meil on, ja me peame selle eest hoolitsema.
<D>
Lugupeetud juhataja, tahaksin teha ettepaneku, et keskenduksime konkreetselt al-Nashiri juhtumile.
On võimalik, et sõjaväelises komisjonis toimuval kohtuprotsessil Abd al-Rahim al-Nashiri üle määratakse surmanuhtlus.
Meenutaksin teile, nagu ka kolleeg Tannock seda tegi, et al-Nashirit on süüdistatud väga raskete kuritegude toimepanemises, sealhulgas osalemises rünnakutes Ameerika Ühendriikide lennukikandja ja naftatankeri MV Limburg vastu.
Tulenevalt oma põhimõttelisest vastuseisust surmanuhtlusele peaksime taotlema, et Ameerika Ühendriikide ametivõimud ei määraks talle surmanuhtlust.
Teisalt tahaksin öelda, et Euroopa Rahvapartei (kristlike demokraatide) fraktsioon on pidanud ja peab tugevat Atlandi-ülest suhet väga tähtsaks, sest see põhineb veendumusel ühiste väärtushinnangute olemasolu kohta ja inimõiguste austamisel.
Meid kõiki siin saalis ühendab kategooriline vastuseis terrorismile ja toetus terrorirünnakute ohvritele.
Sellegipoolest on minu arvates kahetsusväärne, kui samasse patta pannakse demokraatlikud riigid nagu Ameerika Ühendriigid ja diktatuurid, mida kolleeg Vergiat otseselt või kaudselt kaitseb.
(Sõnavõtja nõustus vastama sinise kaardi küsimusele kodukorra artikli 149 lõike 8 alusel.)
<D>
Lugupeetud juhataja, daamid ja härrad, olen Maria Martensile eelkõige koostöö eest komisjonis tänulik, tema tähelepanelikkuse ja ka tekkinud eriarvamuste eest, meievaheliste lahkarvamuste eest, aga arvan, et tulemus, välja arvatud mõned punktid, on märkimisväärne.
ELi ja Aafrika vahelised suhted on läbinud pika tee alates Kairo 2000. aasta deklaratsioonist.
Mandril, mis on mitmekesine ja sõdades lagunenud, on palju muutusi toimunud.
Edusamme on tehtud Aafrika Liidu moodustamisega, mis on ühtsus mitmekesisuses poliitika.
Üleaafrikaline parlament võttis vastu moto "Üks Aafrika, üks hääl”.
Sotsiaalsed liikumised Aafrikas on kuuldavad ja kutsuvad üles sellele, millele härra Öger just viitas.
Nad on kuuldavad ja moodustavad võrgustikke ja nad hoidsid Nairobi sotsiaalfoorumil kõrget profiili.
Tõelist edu on saavutatud mitte Euroopa Aafrika poliitika sõnastamises, vaid Aafrika ja Euroopa ühise partnerluspoliitika sõnastamises.
Kohtumised üleaafrikalise parlamendi ja Euroopa Parlamendi vahel ning nende kahe parlamendi osalemine Lissaboni tippkohtumisel konkretiseerivad selle, mis dokumendis meie arvates puudub, nimelt Euroopa Parlamendi roll.
Me mitte ainult ei nõua endale rolli, vaid soovime seda ka praktikas täpsustada, ja ma arvan, et Louis Micheli abi on olnud väga oluline, seda muidugi lisaks Portugalile eesistujariigina.
Sellest hoolimata meie arvamused lahknevad.
Strateegia erinevad aspektid on olulised, aga me peame neid aspekte rakendama koos ühtsete poliitikatega, viitan siinkohal relvade müügile ja kaubandusele.
Seetõttu peame selles suunas edasi liikuma, teades, et teel on takistused.
<D>
Härra juhataja, esmaspäeval väljaandes Irish Times avaldatud värske rahvaküsitlus näitas järjest suurenevat toetust Lissaboni lepingule Iirimaal; küsitluse järgi hääletaks 51% inimestest selle poolt eriti praeguse Iiri majanduse kehva seisu ajal.
Pärast viimast, eelmise aasta novembrikuist Irish Times'i rahvaküsitlust on pooldajate arv suurenenud kaheksa punkti.
Vastaste hulk on samuti vähenenud kuue punkti võrra 33% tasemele.
Rääkides meie praegustest pingelistest suhetest Euroopa Liiduga, siis tuleks püüda uurida põhjusi, mis peituvad Iiri valijate ajutise ükskõiksuse taga, sest valitsuse initsiatiiv selles vallas puudub.
Iiri valijatega tuleb eesmärgipäraselt tegeleda, et taastada Euroopa protsessi mõistmine ja toetamine.
Infolüngad saab kõrvaldada, kui lasta ELi liikmesuse eeliseid käsitleval positiivsemal teabel vabalt levida.
Minu arvates on oluline, et Euroopa positiivset rolli rõhutataks haridussüsteemi kaudu.
See ei kehti mitte ainult Iirimaa, vaid ka kõigi teiste liikmesriikide kohta.
Ma soovitan tungivalt ületada need infolüngad võimalikult kiiresti.
<D>
kirjalikult. - Euroopal tuleks pühendada oma jõupingutused eeskätt oma liikmete aitamisele nafta ja gaasi otsingutel.
On tõenäone, et Malta merepõhjas leidub fossiilkütuse varusid.
Täielik ärakasutamine on võimatu Malta ja tema Põhja-Aafrika naabrite piiriküsimuse tõttu.
See ei peaks olema vaid kahepoolne teema, sest ka Euroopa huvides on otsida lahendust oma liikmesriigi nimel.
Tuumaenergia teema on taas omandanud silmapaistva koha.
Sellele on poolt- ja vastuargumente.
Arutelu aatomienergia üle ei lõpe eal.
On võimatu mitte märgata selle energiavaru hindamise võimalust.
Mind on teavitatud sellest, et Malta kaalus Prantsusmaa aatomielektrijaamades toodetud energia sissevedu.
See energia jõuaks Maltasse elektri kujul ja aatomielektrijaamadega seotud negatiivseid aspekte ei käsitletakski.
Toodetud energia oleks odavam kui Sitsiilia gaasijuhtmest tulev.
Maltal ei tuleks teha kapitalikulutusi, mis oleks vajalikud elektrijaama ehitamiseks.
<D>
fraktsiooni PSE nimel. - (NL) Hr president, me ei arutle sel teemal esimest korda; samuti ei ole see esimene kord, mil saame nõukogult samad vastused, milles see teatab, et ei ole antud küsimuses nii pädev nagu komisjon, kuigi - ja ma pean volinikku selle eest tänama - ta ütles lõpus, et asju tuleb Euroopa Liidus teisiti korraldada.
Kui juhtub midagi, mis mõjutab kõigi eurooplaste julgeolekut ja langeb hr Solana kirjeldatud julgeolekustrateegia raamidesse peame tõesti olema võimelised üksteisega sellest rääkima.
Parlament on õnneks võimeline sellest rääkima.
Tegemist on küsimusega, mis puudutab nii Euroopa Liidu kodanikke kui liikmesriike, nii et oleme seisukohal, et on igati kohane, et antud küsimus päevakorda võetaks.
Ma ei kavatse kommenteerida kõiki vastulauseid, mida meie fraktsioon ameeriklaste välja mõeldud kava osas juba esitanud on.
Meie meelest on vale, et kahepoolsed läbirääkimised toimuvad kahe NATO liikmesriigiga, mis - juhuslikult või mitte - on ka Euroopa Liidu liikmesriigid, ning see mõjutab suhteid Venemaaga ja ka Euroopa Liidu suhteid Venemaaga.
Samuti on vale, et süsteemi töötatakse välja ühepoolselt, mis sest, et NATO-siseselt, ning et ei ole täpselt selgitatud, miks nimetatud süsteem vajalik on, kas see toimib ja kas selleks kulub ehk liiga palju raha.
Poolas on hetkel käimas huvitav arutelu, mille uus valitsus on öelnud, et valitsus võib teha ettevalmistusi süsteemi osas koostöö tegemiseks, kuid seda seetõttu, et nii soovivad ameeriklased ja et kaalul on Ameerika, mitte Poola julgeolek.
Lõppude lõpuks on süsteem Poola julgeolekule pigem ohtlik kui kasulik.
Seetõttu paluvad ka poolakad rohkem abi näiteks Poola armee õhutõrje edendamisel, tekitades teatud võidurelvastumise olukorra.
Seega on huvitav, et Poolas on alanud arutelu teemal, kas süsteem on kasulik või vajalik ja et Poola uuel peaministril või vähemalt Poola välisministril on olnud julgust Venemaaga sel teemal kõneleda.
Me toetame seda kõigiti.
Olukorda on üsna teistsugune Tšehhi Vabariigis, kus meile jääb mulje, et süsteem ja Tšehhi panus sellesse surutakse läbi vastupidiselt rahva tahtele, kuna minu arvates on 70 % tšehhidest süsteemi arendamise vastu.
Seega kardan ma, et käimas on tegevus otsuste langetamiseks käesoleval aastal, et sõlmida lepingud Poolaga ja Tšehhi Vabariigiga enne, kui uus administratsioon - loodetavasti - USAs võimule saab.
Teame, et demokraadid on õhutõrjesüsteemi arendamise suhtes üsna skeptilised.
Igal juhul loodame, et nõukogus leiab aset arutelu ja me rõhutame, et antud küsimusse tuleks suhtuda väga tõsiselt.
Kui see läbi läheb, mõjutab see kindlasti meie juba niigi keerulisi suhteid Venemaaga.
Üldsus on ärevil.
Tegemist on uue võidurelvastumisega ja on mitu küsimust, millest Euroopa Parlament meie meelest lihtsalt peab kõnelema.
Oleme seda teinud varem ja peaksime seda tegema ka tulevikus.
Arvan, et meie põhiülesandeks on vaadata, kas tegemist on uue võidurelvastumise algusega, kas see tõesti parendab julgeolekut ja kas see tõesti aitab meil võidelda paariariikidega.
Ma ei ole ikka veel veendunud, et iraanlased on võimelised rakette tulistama nii kiiresti, kui ameeriklased väidavad.
See on veel üks punkt, mille osas oleme saanud vastukäivat teavet.
Seega ma loodan, et saame antud küsimuses arutelu siin parlamendis jätkata ja samuti jälgida Tšehhi Vabariigis ja Poolas toimuvat.
Minu fraktsioon on jätkuvalt süsteemi vastu.
<D>
transpordi- ja turismikomisjoni arvamuse koostaja. - (IT) Hr president, daamid ja härrad, ma soovin kulutada mõne hetke, et rõhutada tõsiasja, et Euroopa ametite 2006. eelarveaasta eelarve täitmise osas toetame kontrollikoja poolt öeldut niikaua, kui tehingud on seaduslikud ja korrapärased.
Nagu ma transpordi- ja turismikomisjonis ütlesin, soovitan ma järgnevateks aastateks siiski suuremat vastavust eeskirjade ja reeglitega.
Meresõiduohutuse Ameti puhul tühistati 43% maksete assigneeringutest ning eelarveaasta lõpus toimus tehingute kontsentreerumine.
Ma väljendasin imestust ka maksete assigneeringute madala kasutusmäära üle reostusvastasteks meetmeteks merel vaatamata parlamendi jätkuvast toetusest nendele meetmetele.
Lennundusohutusameti puhul märgiti ka ülekantud assigneeringute kõrget määra, 40% tegevuskuludest, sama kehtis ka ülekantud liigendamata assigneeringute kasutamise kohta, mis on eelarve aastasuse põhimõtte rikkumine.
Seepärast kutsutakse komisjoni üles vaatama läbi ameti lõivude struktuur, et viia tasakaalu sertifitseerimise kulud ja tulud.
Lõpuks, Raudteeagentuuri puhul tähendab aegunud lepingute kasutamine ja olemasolevate regulaarsete lepingute ebaregulaarne pikendamine, et ei ole võimalik väita, et kõik tehingud olid seaduslikud.
Sellepärast teen ettepaneku saavutada tulevikus suuremat läbipaistvust ja täpsust; kontrollikoja märkusi arvestades teen aga ettepaneku, et parlament annaks heakskiidu ametite tegevdirektorite tegevusele eelarve täitmisel.
<D>
Ma tänan teid härra juhataja ja ennekõike tänan ma teid, Euroopa Parlamendi liikmed, selle konstruktiivse ja huvitava arutluse eest.
Lubage mul vastata kahele tõstatatud punktile.
Esimene puudutab paindlikkust.
Mõnede Euroopa Parlamendi liikmete kõnedest mõistsin ma, et majanduspartnerluslepingute sõlmimisel on soov tagada vajalik paindlikkus.
Ma sooviksin rõhutada, et nõukogu on vägagi teadlik paindlikkusest kahel tähtsal tasandil.
Esimene neist on paindlikkus, mis puudutab asümmeetriliste kokkulepete võimaluste, ajakavade ja kaitsemeetmete täies ulatuses ekspluateerimist Maailma Kaubandusorganisatsiooni reeglite kohaselt.
Seetõttu ei saa ma nõustuda ei arvamusega või üldistava järeldusega, et 40 aastat abi pakkumist arengumaadele on olnud katastroofiline.
Ma arvan, et olukord oleks olnud palju halvem ilma Euroopa Liidu ja teiste riikide abita.
Samas arvan ma, et olemasolevad eeskirjad lubavad niivõrd suurt paindlikkust, et igaüks nendest riikidest - ning siinkohal on mul usku komisjoni ja volinikku - peaks olema suuteline leidma lahenduse, mis vastab just nende vajadustele ja huvidele.
Teine paindlikkus on see, mida me pakume üleminekul majanduspartnerluslepingute vahesätetelt täielikele regionaalsetele lepingutele regionaalse koostöö toetamise huvides.
Teine punkt arutlusest, millele ma vastata sooviksin, puudutab majanduspartnerluslepingute arendamise dimensiooni küsimust.
Mul ei ole mingit kahtlust, et need lepingud ei ole harilikud kaubanduslepingud, kuna neil on tugev loomuomane arengudimensioon.
Lepingud määravad pikad, kuni 25-aastased vahekokkulepped ning nende juurde kuuluvad ka vabastused: kuni 20% AKV riikides tulevatest kaupadest saab liberaliseerimisest vabastada.
Lepingud sätestavad sätteid parlamenti kaasavaks seireks ja ülevaatamiseks.
Nende rakendamist toetatakse kaubanduse toetamise finantspaketist.
Minu arvates on kõik see tõestus nende lepingute arengut soosivast iseloomust.
Samas sooviksin ma öelda Tšehhi eesistumise ja nõukogu nimel, et me jälgime hoolikalt majanduspartnerluselepingute läbirääkimiste edenemist ning ma sooviksin väljendada komisjonile ja volinik Catherine Ashtonile oma toetust tema seniste jõupingutuste eest nõukogu antud mandaadi täitmisel.
Tšehhi eesistumise jooksul keskendume me mais üldasjade ja välissuhete nõukogu kohtumisel majanduspartnerluselepingutele arengukoostöö ministrite nõukogus.
Kui me AKV riikide ministritega üksmeelele jõuame, siis võetakse ka see küsimus AKV ja ELi ministrite nõukogu mai koosolekul arutluste päevakorda.
Tšehhi eesistumise jooksul võtab nõukogu paari päeva pärast, aprilli alguses Prahas vastu ka AKV-ELi parlamentaarse ühisassamblee.
Olen kindel, et majanduspartnerluslepingutest saab üks peamisi aruteluteemasid, ning et need arutelud saavad olema ülimalt tähtsad just seepärast, et need parlamentaarses kontekstis toimuvad.
Ootan juba kannatamatult teie homset hääletamist.
Minu arvates on see majanduspartnerluslepingute arengus oluliseks hetkeks.
Nagu me kuulsime, jätkuvad läbirääkimised veel paljudes regioonides, kuid Kariibi mere piirkonnas on juba saavutatud tähtsaid ja häid tulemusi.
Cōte d'Ivoire'i puhul oleme me jõudnud olulisse etappi, et saavutada tulevane edu.
Paljud riigid ootavad Euroopa Parlamendi nõusolekut ning koos sellega aastaid kestnud raskete läbirääkimiste haripunkti jõudmist ja ma usun kindlalt, et parlament annab maailmale positiivse signaali, mida me praegusel ajal ka väga vajame.
Ma usun ja olen kindel, et isegi praeguse kriisi ajal, mida siin on juba mitmeid kordi mainitud, on see vahendiks, mis toob tõelist kasu isegi kogu selle ebakindluse keskel, mida me kõik tunneme.
Me kõik teame, et see aitab kaasa nende riikide arengule.
<D>
(LV) Härra juhataja, daamid ja härrad, üks Euroopa energiastrateegias esitatud eesmärkidest on suurendada 2020. aastaks taastuvatest energiaallikatest saadava energia tarbimise osakaalu kogu energiatarbimisest 20%-le.
Läti on selles osas liider, kuna taastuvenergia osakaal on Lätis juba 37%.
Taastuvenergia osakaalude alaste eesmärkide määramisel igale liikmesriigile on raske teha seda õiglaselt ja tagada, et iga liikmesriik oleks aktiivselt kaasatud taastuvenergia tootmisse.
Toetan raportööri seisukohta, et peame hoolitsema selle eest, et suuremad liikmesriigid ei saaks vähendusi ja 20% madalamaid eemärke seoses taastuvenergia osakaaluga.
Pidades silmas asjaolu, et viis suuremat liikmesriiki moodustavad vähemalt 60% ELi energiatarbimisest, tähendaksid vähendamised suurte riikide puhul ebaproportsionaalselt suurt koormust teistele riikidele.
Peab tunnistama, et ELil on juba sarnases küsimuses negatiivsed kogemused.
Euroopa Komisjoni lähenemisviis süsinikdioksiidi kvootide määramisel oli leebelt öeldes kummaline.
Vastavalt komisjoni teabele on heitkogustega kauplemise süsteemi eesmärgiks aidata liikmesriikidel saavutada Kyoto kohustusi.
Uued liikmesriigid täidavad oma Kyoto kohustusi, kuid nende heitkoguste kvoote vähendatakse märkimisväärselt.
Näiteks Läti, kel on kõige madalam süsinikdioksiidi heitkoguste kvoot elanikku kohta Euroopa Liidus, saab vaid 55% küsitud heitkoguste kvoodist.
Eesti ja Leedu saavad vastavalt 52% ja 53%.
Ka teiste uute liikmesriikide kvoote on märkimisväärselt vähendatud.
Vastandina on peaaegu kõikidele vanadele liikmesriikidele, kes ei täida oma kollektiivseid Kyoto kohustusi, antud enam kui 90% küsitud heitkoguste kvootidest.
Ei ole üllatav, et viis uut liikmesriiki olid sunnitud selle otsuse kohtus vaidlustama.
Tervitan raportööri seisukohta täiendavate ELi eelarveliste vahendite eraldamise kohta Euroopa energiastrateegia eesmärkide saavutamiseks, muutes selle valdkonna prioriteetseks ja vaadates läbi ELi finantsraamistiku 2007-2013.
Euroopa energiastrateegias esitatud eesmärgid on tervitatavad nii majanduslikust kui ökoloogilisest vaatenurgast.
Jääb üle vaid paluda Euroopa Komisjonil mitte korrata minevikus tehtud vigu ja eraldada neile eesmärkidele õiglaselt ressursse, tagades, et iga liikmesriik on aktiivselt kaasatud nende eesmärkide saavutamisse.
Ma tänan teid tähelepanu eest.
<D>
autor. - Proua juhataja, Burundi olukord on olnud ebakindel juba palju aastaid.
Metsikud teod, mis leidsid aset 1990. aastatel hutude ja tutside vahel, jäävad sügavale meie mällu ja häirivad tõsiselt meie südametunnistust.
Rahvusvahelise üldsuse, aga ka piirkondliku tasandi arvukad katsed ei ole veel saavutanud soovitud kestvat rahu ja stabiilsust piirkonnas, ehkki tuleb öelda, et tehtud on palju edusamme.
Riiklike kaitsejõudude ja rahvuslike vabastusjõudude hiljutise sõjalise vastuseisu tagajärjel kaotasid paljud süütud inimesed elu ning tekitati palju kannatusi elanikele.
Mõlemad osapooled peavad mõistma, et erimeelsused tuleb lahendada läbirääkimiste laua taga, mitte lahinguväljal.
Mõlemad osapooled peavad mõistma, et vägivald tekitab üksnes vägivalda.
Mässulised peavad vägivalla hukka mõistma ning relvadest loobuma, kuid samal ajal peab Burundi valitsus lõpetama tegevuse, mille raames varjatakse julgeolekujõududes osalevaid kurjategijaid, kes piinavad inimesi ja võtavad neid ebaseaduslikult vangi, ning samuti määrama neile vastavad karistused.
Loodame, et kaine meel saavutab lõpuks ülekaalu ja et selle metsiku riigisisese võitluse osapooled suudavad lahendada erimeelsused rahumeelselt riigi elanike ohutuse ja heaolu nimel.
<D>
kirjalikult. - (ET) Uued reeglid, mille esitleb uus telekomi pakett, aitavad kaasa telekomituru korrastamisele ja edendavad tarbijakaitset.
Tarbijatel on oluliselt lihtsam saada infot oma teenusepakkujalt ning teenusepakkujat vahetada.
Lepingueelne info peab ütlema, kas tarbija on lepinguga mingiks kindlaks ajaks seotud.
Samuti ei saa teenusepakkujad tarbijad kinni hoida rohkem kui 24 kuud.
Telefoninumbri liigutamine ühe teenusepakkuja juurest teise juurde peab ära tegema ühe tööpäevaga.
Paranenud on teenuste pakkumise läbipaistvus, tarbijatele on hinnavõrdluse võimalus veebilehtedel ning kohalikke operaatoreid võib kohustada pakkuma teenuseid puudega inimestele.
Tarbijad võivad küsida hinna ülempiiri, kui nende tarbimine jõuab kuus teatud piirini.
Kui teenusepakkuja levitab tahtmatult kellegi isikuandmeid internetis, peavad nad sellest inimesele korralikult teada andma.
Uued reeglid aitavad kaasa ka telekomituru korrastamisele ning uute teenuste turule tulekule.
Raadiospektri haldamise kooskõlastamine ELs loob võimaluse täiesti uute teenuste pakkumiseks ning eemaldab tõkked, mis seni eksisteerisid näiteks mobiiltelefonides TV programmide vaatamisele.
Suurendatud on riiklike regulaatorite õigusi ning loodud uus EL regulaator, eesmärgiga tugevdada sõltumatut turujärelvalvet, mis kindlasti tuleb kasuks ka tarbijatele.
Tänan!
<D>
komisjoni liige. - (EL) Härra juhataja, me arutame täna tõeliselt keerulist, kuid olulist teemat.
Lubage mul kõigepealt tänada kõiki, kes on tänase arutelu toimumise nimel tööd teinud, ja eriti raportööri Hiltrud Breyerit.
See teema on alati olnud keeruline.
Vaja on saavutada tasakaal.
Tervise ja keskkonna kaitset on vaja tugevdada, lihtsustades samal ajal menetlust ja vähendades halduskulusid, et suurendada konkurentsivõimet ja innovatsiooni.
Ma olen veendunud, et komisjoni ettepanek aitab neid kahte eesmärki saavutada, sest see täiendab siseturgu.
Selleks luuakse alade vastastikuse tunnustamise paindlik süsteem ning liikmesriikidel lubatakse võtta meetmeid ja kehtestada piiranguid, kui on tegemist konkreetse ohuga tervisele või keskkonnale liikmesriigis tervikuna või osaliselt.
Härra juhataja, daamid ja härrad, on tõsi, et taimekaitsevahendid mängivad põllumajanduses, viljakasvatuses, metsakasvatuses ja köögiviljakasvatuses tähtsat rolli.
Ma soovin, et meil poleks taimekaitsevahendeid vaja, sest kindlasti mõjutavad need kahjulikult inimeste ja loomade tervist ning keskkonda.
Seetõttu peame tagama, et asjaomased eeskirjad oleksid tõhusad ja tasakaalustatud.
Kehtivad õigusaktid on pärit 1991. aastast.
Komisjoni 2001. aasta aruande põhjal, mis käsitleb õigustiku funktsiooni ja parandamisvõimalusi, palusid nii Euroopa Parlament kui ka nõukogu komisjonil esitada ettepanekud direktiivi muutmiseks.
Julgen öelda, et keegi ei kahtle kehtivate õigusaktide kaasajastamise vajaduses.
Lubage mul tänada kõikide sektorite sidusrühmi ja ära märkida eluliselt oluline panus, mis nad tegid esialgse eelnõu ettevalmistamise raames.
Komisjon läbi viinud ka kõikehõlmava mõju hindamise.
Esmane prioriteet on vaieldamatult inimeste ja loomade tervise, samuti keskkonna võimalikult kõrge kaitstuse taseme saavutamine.
Selleks nähakse ette mitmed sätted: selgete, rangete kriteeriumide kehtestamine toimeainete heakskiitmiseks; keskse rolli andmine Euroopa Toiduohutusametile toimeainete hindamisel ja põllumajandusettevõtjatele kohustuse kehtestamine säilitada taimekaitsevahendite kasutamise toimikuid, mis nõudmise korral esitatakse naabritele ja veetööstusele.
Liikmesriikide ametiasutused peavad ka tihendama kontrolli taimekaitsevahendite kaubandusliku kasutamise üle ning komisjon uurib ja kontrollib, kui tõhusalt liikmesriigid seda kontrolli läbi viivad.
Edasised loomkatsed keelatakse kohe.
Jätkusuutliku põllumajanduse edendamiseks asendatakse kõige ohtlikumad taimekaitsevahendid kõige ohutumate alternatiivsete lahendustega.
See ettepanek loob turvalisema raamistiku taimekaitsevahendite kasutamiseks ELis ja tugevdab keskkonnakaitse meetmeid.
Ettepanekul on sama mõju, mis Lissaboni strateegial, sest ka see vähendab halduskulusid.
Menetlus muutub lühemaks ja tõhusamaks, säilitades samal ajal ohutustasemed ja kaitstes keskkonna tervist, mis on minu arvates olulisem.
Liikmesriigid ei tööta enam isolatsioonis, sest heakskiitude vastastikune tunnustamine muutub nüüd pigem reegliks kui erandiks.
Sellega välditakse taimekaitsevahendite siseturu jaotamist ja peatatakse põllumajandustoodete turu lõhestamine.
Muudatused andmekaitse-eeskirjades tagavad suurema läbipaistvuse ja ausama konkurentsi, takistamata teadustegevust ja innovatsiooni.
Esitatud õigusloomega seotud ettepanek on üks komisjoni üldise strateegia võtmetest pestitsiidide sektoris.
See täiendab pestitsiidide säästvat kasutamist käsitleva direktiivi eelnõu, mida minu kolleeg härra Dimas juba analüüsis.
Lõpetuseks lubage mul ära märkida esitatud muudatusettepanekute suurt hulka.
Sellise keerulise teema puhul pole see kuigi üllatav ja võib-olla me pole oma seisukohtades veel täielikule kokkuleppele jõudnud.
Olen optimistlik selles osas, et suudame peagi kokkuleppele jõuda menetluse järgmistes etappides.
Vahepeal aga saab komisjon teatud muudatusettepanekutega nõustuda ning lükkab teised tagasi.
Parlamendile ja parlamendiliikmetele on kättesaadav täielik loetelu koos komisjoni arvamusega iga muudatusettepaneku kohta ja asjakohaste selgitustega.
Ma ei saa iga muudatusettepanekut eraldi analüüsida, selleks pole kindlasti piisavalt aega.
Ma palun lisada see loetelu istungi protokollile.
Härra juhataja, daamid ja härrad, ma jään ootama konstruktiivset ja huvitavat arutelu.
<D>
komisjoni president. - Ma juba avaldasin vastusena ühele eelmisele kõnelejale arvamust siseturu teemal, kuid nõustun täielikult sellega, mida te ütlesite tehnoloogia kohta.
Mis puudutab uutesse tehnoloogiatesse investeerimist, siis me jääme Ameerika Ühendriikidest ja teistest riikidest maha.
Seetõttu kiitsime eripaketi raames näiteks heaks Euroopa majanduse elavdamise kava.
Me oleme pannud suurt rõhku investeeringutele mõningatesse valdkondadesse, mis on seotud kliimaeesmärkide ja energiajulgeolekuga.
Me seome need kaks valdkonda omavahel.
Seepärast tulime alles äsja välja energiatehnoloogia strateegilise kavaga ja kutsume liikmesriike üles eraldama rohkem vahendeid selleks, et rahastada rohelisi tehnoloogiaid ehk igasuguseid tehnoloogiaid, mis aitavad muuta meie majandust säästvamaks ja keskkonnahoidlikumaks.
Kahtlemata on tegemist teemaga, mida me peaksime kaaluma ka järgmiste finantsperspektiivide puhul.
Me esitame enne aasta lõppu eelarve läbivaatamise tulemused, nagu te teate.
Siis on meil ka võimalus pidada põhjalik arutelu selle üle, millele tuleks investeeringute puhul tulevikus rohkem tähelepanu pöörata.
<D>
kirjalikult. - Euroopa Liit kulutab igal aastal kolossaalseid summasid maksumaksjate raha mitmekeelsuse nimel.
Organisatsiooni kohta, mis püüab riikide ja rahvaste vahelisi erinevusi siluda, omistab EL suurt tähtsust keelelise rahvusluse tähtsusele.
Üks selliseid näiteid on Iiri rahvuslastele möönduse tegemine, millega muudetakse gaeli keel üheks ELi ametlikest keeltest.
Mitmekeelsuse poliitikast eksitatud bürokraatia ja kulud kasvavad ELi edasisel laienemisel veelgi.
Minu valijaskond on õigusega mures selle üle, mida nad näevad rahva raha valimatu kasutamisena, et teostada poliitikat, millel ei ole eriti mingit muud praktilist väärtust peale poliitilise fassaadi kaunistamise.
Vaatamata tõsiasjale, et inglise keel on muutunud Euroopa Parlamendis tavakeeleks, kõhkleksin siiski seda ainsaks töökeeleks muutmast.
Arvestades ELi indu kooskõlastamisel, usun, et ühine keel on loomulik samm teel föderaalse superriigi poole.
Seetõttu arvan, et meil peaks olema käputäis töökeeli.
Kui ÜRO saab umbes 200 liikmesriigi puhul hakkama kuue keelega, siis olen veendunud, et ka EL võib teha siinkohal kärpeid.
<D>
. - (NL) Hr president, me teame, et meie siinsed sõnad ei vii meid tõenäoliselt palju edasi.
Me saame vaid loota, et kõik osapooled jäävadki täitma Goma konverentsil sõlmitud kokkulepet ning et Põhja-Kivut juba liiga kaua haardes hoidnud hullus võiks lõppeda.
ÜRO andmete kohaselt on alates konflikti algusest oma kodu maha jätnud 800 000 inimest.
Tuhanded naised ja noored tüdrukud on olnud julmade vägistamiste ohvrid ja lapsi sunnitakse osalema sõjategevuses.
Peale selle ei tohi me unustada, et Nkunda omakaitse liikmed ei ole ainukesed massijulmuste eest vastutajad.
Ei, kõik osapooled, sealhulgas valitsuse sõdurid, on süstemaatiliselt pannud toime inimsusevastaseid kuritegusid.
Põhja-Kivus praktiliselt "häid” ei olegi.
Lõpuks tuleb kohtu ette viia kõik süüdlased.
Neil tuleb oma julmuste eest vastutada.
Õigusemõistmise eest ei vastuta mitte üksnes Rahvusvaheline Inimõiguste Kohus, vaid eelkõige Kongo liidrid ja Joseph Kabila.
<D>
kirjalikult. - Ma hääletasin selle raporti poolt, sest minu arvates algatab komisjoni roheline raamat õigel ajal arutelu kultuuri- ja loomemajanduse potentsiaali rakendamiseks ning tunnustab ametlikult kõnealuse sektori majanduslikku ja sotsiaalset tähtsust.
Euroopa Liidus on kultuuri- ja loomemajandus 1990. aastatest alates hüppeliselt kasvanud, arvestades loodud töökohti ja panust SKPsse.
iglast tasu.
Samas on ülimalt oluline, et me tagame tarbijatele suure hulga sidusteenuste kättesaadavuse.
Parim viis selleks on luua head tingimused seaduslikele, töökindlatele alternatiividele.
Praegu on toodud juba mitu head näidet ning need tuleks muuta nähtavamaks.
Tõhusate alternatiivide loomine on parim piraatlusega võitlemise viis.
Samal ajal on oluline, et komisjon tuleks lagedale autoriõigust käsitleva põhjaliku ettepanekuga - seda ootame me pikisilmi.
Raportis juhime tähelepanu ka sellele, et lähtuda tuleks üleeuroopalisest käsitlusviisist.
Pole mõtet töötada 27 erineva süsteemiga selles olulises valdkonnas.
Seetõttu arvan, et komisjon peaks lähtuma tervikust ning vaatlema litsentsimise, eratarbeks kopeerimise tasude ja piraatluse vahelisi seoseid.
Loodetavasti aitab see raport sellega algust teha ning ma ootan pikisilmi komisjoni põhjalikku ettepanekut.
<D>
fraktsiooni PPE nimel. - Proua juhataja, tahaksin samuti alustada, tänades raportööri väga hea koostöö eest, mis meil selle teemaga tegeldes oli.
Fraktsiooni PPE variraportöörina tahaksin esitada PPE seisukoha raamotsuse ning muidugi muudatusettepanekute kohta.
PPE seisukoht erineb raportööri omast kahes küsimuses.
Esiteks Eurojusti kaasamise määr siseriiklike asutuste otsesesse omavahelisse suhtlemisse.
Kui raportöör nõuab Eurojusti kohustuslikku kaasamist iga kohtuasja puhul kõige esimesest suhtlusstaadiumist alates, siis meie arvame, et Eurojusti poole pöördumine peaks toimuma ainult siis, kui riigiasutustel ei õnnestu kokkuleppele jõuda, sest lõppeks on see algatus tehtud otsese suhtlemise huvides.
Ka meie tahaksime tugevdada Eurojusti ning tema osa õigusalases koostöös.
Meie seisukoht selles küsimuses püüab üksnes bürokraatiat ennetada.
Kui on võimalik, et kaks osapoolt niigi üksmeelele jõuavad, milleks on siis vaja veel üht asutust ja menetlust?
Me usume ja oleme nõus, et Eurojust peab täitma oma osa, kui osapooled kokkuleppele ei jõua, aga kui probleeme ei teki, siis anname riigiasutustele kahepoolseteks kontaktideks vajaliku paindlikkuse, mis suurendab ka avalikku usaldust.
Teine küsimus on seotud esitatud muudatusettepanekuga, mis laiendab Eurojusti pädevusala üle Eurojusti otsuse artiklis 4 sätestatud piiride.
Me arvame, et kui seda küsimust arutama hakatakse, tuleks sellele läheneda Eurojusti otsusega seoses peaukse kaudu.
Sellepärast me hääletame nende muudatusettepanekute vastu.
Kuna need ei ole võtmeküsimused, hääletame siiski raporti poolt, sest tahame julgustada teabevahetust riigiasutuste vahel.
Toetame ka täna esitatud suulist muudatusettepanekut.
Lõpetuseks tahan rõhutada, et PPE on elavalt huvitatud õigusalase koostöö tugevdamisest ning toetab Euroopa poliitikat, mis peaks kodanikel aitama kõigis liikmesriikides ühesuguseid tagatisi ja menetlusi saada.
<D>
fraktsiooni ALDE nimel. - Hr president, Palestiina Seadusandlikku Nõukogu külastanud parlamendidelegatsiooni liikmena olen ma üritanud välja selgitada, miks, kui me kutsume üles jõudma lahenduseni, iisraellased meid ignoreerivad ja miks meie midagi ette ei võta.
Miks, kui me kutsume üles kontrollpunkte eemaldama, iisraellased meid ignoreerivad ja meie midagi ette ei võta.
Miks, kui me kutsume üles lõpetama Gaza inimeste kollektiivset karistamist, iisraellased meid ignoreerivad ja meie midagi ette ei võta.
Nii olen ma väga tänulik Marc Ottele, kes on ELi eriesindaja Lähis-Idas ja kes osales eile delegatsiooni koosolekul ja ütles, et meie poliitika - Euroopa poliitika - peab tegutsema Ameerika juhtnööride järgi.
Ainult mõne nädala eest ütles Iisraeli peaminister president Bushi kohta järgmist: "Ta ei tee midagi, millega ma ei nõustu.
Ta ei toeta midagi, mille vastu ma olen.
Ta ei ütle midagi, mis tema arvates teeks elu Iisraeli jaoks raskemaks.”
Nii on Ameerika poliitika Iisraeli poliitika ja meie, eurooplased mängime juhile järgnemise mängu.
Pole siis ime, et meie põlgus Iisraeli tegude suhtes tundub palestiinlastele võlts.
Ja pole ime, et seda ei saada edu.
Selle Euroopa lähenemisviisi tõttu spondeerisime kaks aastat tagasi Palestiinas valimisi, kuid keeldusime seejärel tulemustele tähelepanu pööramast - õõnestades nii toetust oma demokraatiale kõikjal Lähis-Idas.
See lähenemisviis viis meid üleskutseni moodustada Palestiina ühtne valitsus - ja kui ühtne valitsus moodustati, keeldusime me peaministri ja poolte valitsuskabineti liikmetega rääkimast ning valitsus varises kokku.
See lähenemisviis tähendas, et me keeldume rääkimast Hamasi esindajatega Gazas, kuigi nende käes on kõnealuses piirkonnas tegelik võim.
Mida oleme me oma ajaloost õppinud?
Kas pole aeg, et Euroopa lõikaks läbi sidemed, mis meid pimedaks teevad ja seovad meid Ameerika ja Iisraeli ühepoolse poliitika külge?
Kas pole meil aeg sõltumatult kõneleda ja visioonidele tuginedes tegutseda?
<D>
Härra Schulz, mulle anti teada, et ettepanek esitati tund aega varem, millest ma järeldan, et seda tehti ennetava meetmena.
See on igatahes minu arvamus, härra Schulz.
Miks te sellest probleemi teete?
Teil on omad, teistel teistsugused tõekspidamised.
Las meil kõigil olla oma tõekspidamised.
Vastavalt minuni jõudnud teabele esitati tund aega tagasi - ehk teisisõnu õigel ajal - nõuetele vastav nimelise hääletuse taotlus, kui selle kohta peaks otsus vastu võetama.
(Küsitlemine)
Igaüks võib otsustada, kas tuua oma dokumendid või mitte - see jääb igaühe enda otsustada.
<D>
komisjoni liige. - Härra juhataja, kõigepealt tänan kalanduskomisjoni ja eriti selle raportööri proua Fragat selle raporti eest.
Selle läbivaadatud protokolliga sätestatakse kalapüügivõimalused ja rahaline toetus ajavahemikuks 1. augustist 2008 kuni 31. juulini 2012.
See on Euroopa Komisjoni ja Mauritaania vahel toimunud pikkade ja keeruliste läbirääkimiste tulemus, mis käivitati oktoobris 2007 pärast protokolli tõsist alakasutamist Euroopa laevaomanike poolt, nimelt selle alakasutamist peajalgsete ja väikeste pelaagiliste liikide osas.
Peamised muudatused uues protokollis on esiteks seotud protokolli kestvusega, mida me oleme pikendanud kahelt aastalt neljale aastale, ning teiseks teaduslike soovituste põhjal peajalgsete ning ELi laevastiku tegeliku rakendamise ja prognooside põhjal väikeste pelaagiliste liikide püügivõimaluste vähendamisega.
Kolmandaks on rahalise toetuse üldine vähendamine nelja aasta jooksul keskmiselt 86 miljoni euro suuruselt summalt aastas keskmiselt 72,25 miljonini aastas, kuid suurendades selle eraldamise raames riigi kalanduspoliitika toetuseks mõeldud osa 11 miljonilt eurolt aastas 2008.-2009. aastal 20 miljoni euroni aastas 2011.-2012. aastal.
Neljandaks on muudetud rikkumiste käsitlemise korda Mauritaania vetes.
Tegemist on hästi tasakaalustatud protokolliga, mis ühendab erinevad huvid: vajaduse kohandada ELi rahalist toetust ELi laevastiku vähendatud püügivõimalustega ning Mauritaania kalandussektorile suurema toetuse osutamise tähtsuse, et julgustada selle sektori integreerimist Mauritaania riiklikku arengustrateegiasse.
Kalandusalane partnerlusleping moodustab 20% Mauritaania riigi eelarvetulust, võrreldes umbkaudu 30-35% ajavahemikus 2004-2005.
Kalandusalane partnerlusleping moodustab riigieelarves 80% kalandussektori kogutulust.
Euroopa Ühenduse püügikoormus Mauritaania majandusvööndis moodustab 20% kogukoormusest - nii rannalähedase püügi kui tehnilisel otstarbel kalapüügi osas.
Läbirääkimiste käigus palus Mauritaania komisjonil teha kõik võimaliku esimese iga-aastase rahalise toetuse maksmiseks 2008. a augusti lõpuks.
See toetus on Mauritaania riigieelarve jaoks olulise tähtsusega, arvestades, nagu ma juba ennist mainisin, et kalandusalase partnerluslepingu iga-aastased maksed moodustavad 15-20% riigi eelarvest.
Ka on see väga oluline ELi reederitele kõnealuses piirkonnas, kelle tegevus võib kannatada, kui makset enne märgitud kuupäeva ei teostata - seda mitteratifitseerimise tõttu ühenduse poolel.
Tahaksin viidata suhtelise stabiilsuse küsimusele, mille tõstatas üks liikmesriikidest nõukogu istungil juunis, ning tuletada teile meelde, et komisjonil ei ole mingit seaduslikku kohustust kohaldada kalapüügivõimaluste eelmist määratlust (s.o suhtelist stabiilsust) kalandusalase partnerluslepingu raames, ehk lepinguid, millega kaasneb rahaline hüvitis nagu näiteks see, mida me täna kaalume.
Seda seepärast, et komisjon peab tagama, et püügivõimaluste määramine kajastaks parimaid võimalusi raha eest väärtuse tagamiseks (s. o rahalise hüvitise kasutamise optimeerimist).
Nimetatud lepingute järgi tuleks püügivõimalused määrata teiste kriteeriumide alusel, nagu näiteks eelmise protokolli rakendusaste, liikmesriikide palved läbirääkimiste ajal ja liikmesriikidele määratud ajaloolised püügivõimalused, aga samuti laevastiku asukoht/võimsus.
<D>
kirjalikult. - (DE) Teave on kuld.
Meil on televisiooni ja meedia valdkonnas avalik-õiguslik ringhääling, et edastada kodanikele objektiivset teavet ning täita nende harimise ülesannet.
Vastutasuks kvaliteetse programmi edastamise eest on ringhäälingul õigus rahastamisele ringhäälingumaksudest.
Ringhääling kujutab endast kodanike jaoks peamist teabeallikat.
Mõned avalik-õiguslikud ringhäälingud on eraringhäälingute konkurentsi survel suutnud oma programmi üsna edukalt muuta.
Parim näide selle kohta on Briti ringhääling - BBC.
Teised, näiteks Austria ORF, ei kannata mitte ainult langevate vaatajanumbrite pärast; nad ei suuda ka parteipoliitiliste mõjude tõttu tõeliselt täita erapooletuse ja objektiivsuse nõuet.
Eraringhäälingud on lisaks algatanud arutelu selle üle, kas ringhäälingumaks on tegelikult üldsegi seaduslik, kuna ka avalik-õiguslik ringhääling saab reklaamitulust loomulikult kasu.
ELi tasandil ei saa võtta vastu standardimise otsust, kuna ringhäälingu korraldus ja raamtingimused on liikmesriigiti erinevad.
Seetõttu jäin hääletamisel erapooletuks.
<D>
Härra juhataja, peale selle, kui poliitik möönab, et tal ei olnud õigus, on üks raskemaid asju tänapäeva poliitikas öelda, et nüüd tuleks aeg maha võtta ja veel järele mõelda.
Selles arutelus kuluks see ära.
Mina olen esimene, kes tunnustab, kui suurt tööd selle ettepaneku ja raportiga on siin majas ja mujal tehtud, ning mul on tõeliselt kahju, et tulemus ei ole selle töö vääriline.
Mul on isiklikult sellest väga kahju, sest alguses olin ma väga entusiastilik.
Ma ise müüsin selle idee meie ülikoolidele šotimaal, meie VKEdele, erinevatele muudele osapooltele ning nüüd olen ma näinud, kuidas see ettepanek muutub aina nõrgemaks, lahjemaks, segasemaks, ebakindlamaks ja järjest alarahastatumaks.
Ma olen kindel, et me kõik siin parlamendis nõustume, et Euroopa ei ole meie teadustegevust piisavalt kommertsialiseerinud.
Me oleme kokku leppinud, et on vaja midagi teha, kuid see, et midagi tuleb teha ainult tegemise pärast, on kindlasti nõrk loogika, mille tulemuseks on vilets, kunstlik, nõrk ELi moodustis, mis meie lootusi ei täida.
Nii et olgem vaprad ja rebigem see puruks ja hakakem uuesti otsast peale ning loogem Euroopa tuleviku nimel parem EIT.
<D>
fraktsiooni GUE/NGL nimel. - (IT) Proua juhataja, daamid ja härrad, oleme kõik teadlikud sellest, et Euroopa arengupoliitika tõhusamaks muutmisel on meil veel palju teha.
Hr Van Hecke suurepärases raportis, millega täielikult nõustun, sisalduvad soovitused liiguvad õiges suunas.
Sel ajal, kui meie selle raporti üle arutleme, esitatakse Brüsselis uut iga-aastast CONCORDi ehk Euroopa kodanikuühenduste abi- ja arengukoostöö konföderatsiooni aruannet ELi valitsuste poolt võetud abiandmiskohustuste kohta.
Aruandes on uuritud iga liikmesriigi edusamme ja pilt, mis sellest avaneb, annab tunnistust meie vaesusega võitlemise ja abi tõhususe suurendamise poliitika puudustest ja vasturääkivustest.
Näiteks, nagu volinik Michel mulle rääkis, on aruandes märgitud, et 2007. aastal 27 riigi abimaht mitte ei kasvanud, vaid kahanes.
Samal ajal näitab aruanne, et mitmed arengupoliitikaga seonduvad probleemid on endiselt alles, nagu näiteks abi läbipaistmatus.
Me peaksime kinni pidama rahvusvahelisel tasemel võetud kohustustest.
Me ei saa maailma lõunapoolsete riikide inimeste ootusi purustada, samuti mitte ka n-ö põhjapoolsete riikide inimeste omi, kes töötavad pühendumusega selle heaks, et ebaõiglus, vaesus ja toidukriis, mida hr Schapira just mainis, saaksid otsustava lahenduse.
Nõustun volinikuga: peame lõpetama retoorika ja hakkama tegutsema.
Tahaksin tänada hr Micheli tema kire, pühendumuse ja meelekindluse eest.
Seoses Accra ja Doha konverentsidega võib ja peaks 2008. aasta kujunema tõeliseks pöördepunktiks ja pakkuma Euroopa Liidule suurepärase võimaluse näidata, et see suudab kanda oma vastutust kui maailma juhtiv annetaja.
Oleks üleliigne öelda, et me peame suurendama abi kvantiteeti ja kvaliteeti.
Need ei ole vastukäivad mõisted.
Me ei tohi abi tõhusamaks muutmist kasutada ettekäändena selle vähendamiseks.
Samas on kõik teadlikud sellest, et pelk abimahu suurendamine pole piisav.
Nagu me kõik oleme öelnud, on oluline, et geopoliitiliste ja strateegiliste eesmärkide asemel oleks meie eesmärk võitlus vaesusega.
Nagu me tavatseme öelda, peab majandus-, migratsiooni- ja kaitsepoliitika olema kooskõlas arengueesmärkidega.
Euroopa koostöö ei pea põhinema mitte ainult meie endi huvidel, vaid lõunapoolsete riikide tõelistel prioriteetidel, nagu need on kohalike omavalitsuste, parlamentide ja ka kodanikuühiskonna poolt määratletud, samuti on oluline suurendada ELi abiprogrammide läbipaistvust ja aruandlust.
Selles kontekstis peaks parlament tõusma rolli, kus ta saaks rakendada tõelist demokraatlikku kontrolli ja ma tervitan voliniku üleskutset tegemaks tööd selle nimel, et ELi riigid peaksid oma lubadustest kinni.
Mul on mõned küsimused hangete kohta.
Komisjoni hankemenetlustes osaleda soovivad kodanikuühendused leiavad, et need on liiga pikad ja kohmakad, mis muudab nende tegevuse tõeliselt raskeks ja välistab mitmed väikesed kohalikud ühendused.
Seega miks mitte küsida otse nendelt organisatsioonidelt, kuidas menetlusi sujuvamaks muuta?
Seda silmas pidades olen täna hääletamisele pannud muudatusettepaneku.
Siis on meil veel abi lahtisidumise küsimus, millele on Van Hecke raportis tähelepanu pööratud.
On tehtud edusamme, kuid kogu abi peab olema täielikult lahtiseotud selleks, et ennetada raha doonorriikidesse tagasipöördumist kasusaajariikides vaesuse leevendamise asemel.
Viimasena tahaksin ma osutada nendele riikidele, kes ikka veel ülehindavad oma avaliku arenguabi suurust.
2007. aastal kulutasid ELi riigid umbes 8 miljardit eurot, ehk teisisõnu umbes 17 % kogu Euroopa abist olulistele sektoritele, kuid mitte arengusektorile.
Võla kustutamine, kulutused põgenikele, stipendiumid välisüliõpilastele moodustavad need kulutused, mis tuleks arenguabi arvudest välja arvata, seega kutsun teid üles vastavaid muudatusettepanekuid toetama.
Minul on samuti 2008. aasta ja meie kohustuste suunamuutuse suhtes kõrged lootused, nõustun siiralt volinikuga, kui ta räägib jagatud vastutusest annetajate ja riikide vahel, milles igaühel peab olema roll: õigused ja kohustused.
See on meie tugevus!
<D>
Schengeni II infosüsteemi töölerakendamisega seotud probleemi arutati hiljuti, 2009. aasta veebruaris nõukogu koosolekul.
Veel kord rõhutati, et viivitamata tuleb leida lahendus sellele ummikule, kus SIS II praegu on.
Kuid mul on tekkinud mulje, et vastuste asemel on pärast SIS II üle arutlemist kerkinud hoopis rohkem küsimusi.
Nõukogu toetab analüüsi- ja paranduskava elluviimist, et tuvastada SIS II tehnilises ülesehituses esinevad probleemid ning muuta süsteem stabiilseks ja usaldusväärseks.
Teisalt ei välista nõukogu võimalust, et otsustatakse kehtestada alternatiivne tehniline lahendus, millega saavutatakse SIS II-ga ettenähtud eesmärgid.
Ükskõik kumba lahendust kohaldatakse, ei tohi see mõjutada Schengeni alasse veel mitte kuuluvate riikide lõimimise ajakava.
Soovin teada, milliseid meetmeid kavatseb komisjon võtta võimalike viivituste vältimiseks ja kuidas kaetakse tehtud muudatustega kaasnevad lisakulud.
Näiteks Rumeenia räägib iseenda eest.
Rumeenia välispiir on 2000 kilomeetrit pikk.
Tema ühinemine Schengeni alaga, mis on kavandatud 2011. aasta märtsiks, on väga tähtis küsimus.
Kogu see otsustamatus võib mõjutada sellest tähtajast kinnipidamist.
Lisaks soovin mainida veel üht asja.
Ajal, mil komisjon valmistab ette uut õigusakti ettepanekut piirihalduse järgmiste staadiumide kohta, palun komisjonil eelkõige hinnata praegu piirihalduses kasutatavate süsteemide tõhusust, et saavutada nende süsteemide vahel parim koostoime, ja seejärel uurida võimalust investeerida piirilogistikasse.
Euroopa Liidu strateegiliste eesmärkide saavutamiseks ei peaks komisjon alustama uute vahendite väljatöötamist nullist, kuni olemasolevad vahendid, näiteks SIS II või VIS, on veel täiesti töökorras ja usaldusväärsed.
<D>
komisjoni president. - Nagu ma juba ütlesin, ei saa ma kommenteerida konkreetseid juhtumeid või kriminaalsüüdistusi.
Mis puudutab Julian Assange'i, siis tema vastu esitas süüdistuse Rootsi kohtusüsteem ning seda arutab praegu Briti kohtusüsteem.
Nii Rootsi kui ka Ühendkuningriik järgivad õigusriigi põhimõtet.
Peame laskma tavapärasel õigusemõistmisel jätkata oma tegevust.
Ma ei saa juhtumit kommenteerida - ega peakski seda tegema - just nimelt seepärast, et austan täielikult süütuse presumptsiooni põhimõtet ja kõikide isikuvabadusi.
Seetõttu ei saa ma juhtumit kommenteerida.
Mis puudutab teie teisi märkusi, mille te esitasite mõningate Wikileaksis leiduvate küsimuste kohta, siis ei pea õigeks neid selgitada.
Need märkused seostuvad USA diplomaatidega ning seega vastutavad nende eest nemad.
Ma ei saa neid käsitleda.
Võin öelda ainult, milline on meie seisukoht, ning see ei ühti USA omaga.
Meie - Euroopa - seisukoht on selle küsimuse suhtes, millele te viitasite, selge.
Me ei pea selgitama konkreetset lekkinud teavet olenemata sellest, kas see pärineb Wikileaksist või mujalt.
<D>
(FI) Härra juhataja, volinik, daamid ja härrad, sooviksin samuti esiteks tänada raportööri, härra zu Baringdorfi käesoleva arutelu ettevalmistamisel tehtud põhjaliku töö eest.
Viimastel aastatel on ELis toiduohutust raputanud mitu kriisi, nagu näiteks veiste spongioosne entsefalopaatia ja mitu dioksiiniskandaali, millest kõige värskem leidis ilmselt aset läinud sügisel.
Kriiside põhjusteks on olnud hooletuse või kuritegevuse tõttu saastunud sööt.
Käesolev määrus seadusandluse lihtsustamiseks ja täpsustamiseks on teretulnud.
Määrus peab toetama tarbijausaldust kogu Euroopa toiduahela ulatuses.
Tarbijatel peab olema võimalik aru saada, kus ja kuidas on toodetud toit, mida nad ostavad.
Teine eesmärk on põllumajandustootjate õiguslik kaitse.
Nad peavad tegema valikuid märgistuse alusel ning neil peab olema võimalik uskuda sööda laitmatusse kvaliteeti.
Tootjate valmistamisõigusi on samuti tarvis kaitsta, nagu härra Mulder eelnevalt ütles.
Paljudes liikmesriikides on asjad kenasti kontrolli all, kuid kõnealune määrus meie ees, mis teeb märgistamise selgemaks ning sööda päritolu väljaselgitamise kergemaks, on vajalik, et asjad saaks korda kogu ELis ning lõpeksid erimeelsused tõlgendamisel.
Sooviksin sellele vaatamata tähelepanu juhtida, et käesoleva määruse ja teistegi puhul on ülioluline, et oleks korralik rakendamine ja seire.
Selged ja täpsed eeskirjad ei aita, kui neid praktikas ei täideta.
Sööda kvaliteedi seiramisel tuleb välja selgitada, et see on ohutu ja otstarbekõlblik ning rahuldab õiguslikke nõudmisi.
Niiviisi saame parandada terve toiduahela kvaliteeti ning tarbijaid kaitsta.
<D>
kirjalikult. - (FR) Hääletasin Ana Maria Gomesi raporti poolt, sest see esitab üksikasjaliku analüüsi Hiina domineerimise põhjuste ja tagajärgede kohta Aafrikas nii majanduslikust kui ka poliitilisest seisukohast lähtudes.
Hiina muljetavaldav majanduslik tõus viimase 20 aasta jooksul on viinud järjest kasvava vajaduseni nafta ja muu tooraine järele.
Hiina impordib tänapäeval 30% naftast Aafrikast, aastaks 2010 suureneb see 45%-le.
Hiina investeerib jõuliselt Aafrika infrastruktuuridesse.
Nimetatud kohustused ei hõlma inimõiguste ega sotsiaal- ja keskkonnaalaste eeskirjade täitmise eeltingimust.
Euroopa peab ennast kokku võtma, olukorda kaaluma ning püüdma kindlaks määrata strateegiline partnerlus nii Aafrikaga kui ka Hiinaga, tagamaks Aafrika jätkusuutlik areng.
<D>
Kõrged rändlusteenuste hinnad Euroopa Ühenduses on probleem, mis nii takistab Euroopa integratsiooni protsessi kui ka piirab Euroopa Liidu kodanike liikumisvabadust.
Tänasel hääletusel toetasin õigusloomega seotud resolutsiooni projekti, millega muudetakse määrust (EÜ) nr 717/2007 ja direktiivi 2002/21/EÜ, mis 1. juulist 2009 kuni 2011. aastani vähendavad järk-järgult ELi piires rändluse kasutamise maksimaalset maksumust.
Välja- ja sissehelistamise ühenduste maksimumhinda vähendatakse igal aastal 4 senti ning 2011. aastal küünib see vastavalt 0,35 euroni ja 0,11 euroni minuti pealt.
Lisaks peavad alates 1. juulist 2009 operaatorid võtma tasu sekundi pealt ning tekstisõnumi saatmine ei maksa rohkem kui 0,11 eurot.
Samuti vähendatakse 2011. aastal andmeside maksumust 0,50 euroni megabaidilt.
Kindlasti toetan antud raportit.
Tegemist on veel ühe sammuga sotsiaalse Euroopa poole, kus seatakse esikohale inimesed, nende priius, vabadus ja elatustaseme parandamine.
<D>
Tänan teid, austatud komisjoni president!
Saavutasime hulga rohkem kui eelmine kord, kuu aega tagasi.
Tänan teid väga ka selle eest, et oma ajast täpselt kinni pidasite!
Me mõistame, et ei ole alati lihtne vastata mõnikord üsnagi keerukatele küsimustele ühe minuti jooksul.
Minu arust on väga kasulik meil kõigil siin kahes institutsioonis üksteist mõista.
See on väga vastutustundlik ning ka väga tähtis signaal meie kodanikele, et kaks institutsiooni saavad üksteisega eri teemasid arutada ja suhelda.
Näeme teid taas järgmise kuu infotunnis!
(Aplaus)
<D>
tööstuse, teadusuuringute ja energeetikakomisjoni arvamuse raportöör. - Härra juhataja, kas ma võiksin mainida, et volinik näitas üles häid teadmisi ehitussektori kohta.
Ma ütleksin vaid, et minu arvates on sellel suurem osakaal üldise SKP osas, umbes 12% või 13%, ning materjalide osas 4 või 5%, mistõttu on see väga tähtis sektor.
Oma taustalt olen ma ehitusinsener ning mulle oli tööstuse, teadusuuringute ja energeetikakomisjoni nimel arvamuse koostamine suureks auks.
Mul on väga hea meel, et lõpuks valitses meie kirja pandud arvamuse suhtes täielik ühehäälne toetus.
Me pöörasime tehnilistele küsimustele rohkem tähelepanu kui turustamisele, kuna üldiselt arutame täna siiski siseturu lähenemisviisi.
Pärast 20 aasta möödumist direktiivi kehtestamisest on ehitustööstuses tõesti vaja määrust.
Ma rõhutaksin vajadust rohkemate CE-märgistuste järele, mis on väga oluline.
Me ei taha näha rohkem riiklikke standardeid ning ma soovin tervele sellele protsessile suurt edu tulevikuks.
Tegu on väga tähtsa meetmega väga tähtsas tööstuses.
<D>
nõukogu eesistuja. - (PT) Nõukogu soovitab austatud parlamendiliikmel vaadata Europoli koostatud ja nõukogule esitatud iga-aastast organiseeritud kuritegevuse ohu hinnangut (OCTA), mille versioon avaldatakse ning esitatakse kord aastas Euroopa Parlamendile.
Käesoleva aasta 13. juunil kordas nõukogu OCTA 2007 järeldustes oma tõekspidamist, et organiseeritud kuritegevuse vastane võitlus peaks keskenduma selle põhjustatud ohule ja kahjudele ning käsitlema eriti järgmisi probleeme: takistused rahvusvahelise ulatuse või mõjuga organiseeritud kuritegelike jõukude likvideerimisel, organiseeritud kuritegevuse märkamatu ühiskonda ja majandusse tungimise tase, eriti seaduslike äristruktuuride ja transpordisektori kasutamine ning lõpuks tehnoloogia väärkasutus organiseeritud kuritegelike jõukude poolt.
Nõukogu rõhutas ka seda, et 2007. aastal peaksid Euroopa Liidu prioriteedid hõlmama järgmisi kuritegelikke turge: narkokaubandus, eriti sünteetilised narkootikumid; salakaubavedu ja inimkaubandus, eriti seoses ebaseadusliku sisserändega; pettused, eriti kõrgelt maksustatud kaupade osas ja käibemaksukarussellid; euro võltsimine, kaupade võltsimine ja intellektuaalomandi vargus, ning rahapesu.
Nii nagu OCTA 2006 puhul, tõstsid ka need järeldused esile multidistsiplinaarse luurepõhise lähenemise vajadust, et kuritegelikku tegevust mitte üksnes katkestada, vaid ka kuritegelikud organisatsioonid likvideerida, tuua süüdlased kohtu ette ning võtta neilt ära kuritegelikul teel saadud tulu.
See eeldab sihtotstarbelistele (eri-)ressurssidele toetumist ning struktuuride korrastamist, pidades silmas kogu õiguskaitseorganitele kättesaadava teabe kasutamist ning seega kõige ohtlikumate kuritegelike jõukude tuvastamist ja nendega tegelemist.
Nõukogu nõuab oma järeldustes ka uue luurepõhise kontrollistrateegia edasiarendamist, mis kataks kogu riigi - ja võib-olla ka ELi - territooriumi, täiendades välispiiri kontrolli teel või sihtkohas asuvate kontrollpunktidega raha liikumise jälgimist ning riiklike ja ELi õiguskaitseorganite analüüsivõime laiendamist.
<D>
(PL) Proua juhataja, mul on heameel asjaolu üle, et esimest korda on õigusaktide lihtsustamist käsitlevad algatused liidetud komisjoni töösse ja käesoleva aasta õigusloome programmi.
Parem regulatiivne keskkond ning selged ja tõhusad õigusaktid on peamised tingimused õiguse parema rakendamise tagamiseks.
See omakorda mõjutab majanduskasvu ja töökohtade loomise kiirust, andes niiviisi väärtusliku panuse Lissaboni strateegia õnnestumisse.
Samuti tuleks meeles pidada, et paljudel juhtudel on viis, kuidas ühenduse õigusakte on tänaseni kehtestatud, põhjustanud liikmesriikide kodanike hulgas arusaama ühenduse õigusloomest kui inimestele kaugest bürokraatlikust süsteemist.
Kõnealuses struktuuris nähakse midagi sellist, mis ei ole huvitatud tavainimeste probleemide lahendamisest või nende elu lihtsamaks tegemisest - olukord, mida euroskeptikud on kiired ära kasutama.
Ilmselgelt ei saa lihtsustamisel piirduda Euroopa tasandiga.
See peab toimuma ka riiklikul tasandil, et ühenduse tasandi lihtsustamisest tulenev kasu ei läheks siseriiklike õigusaktide tõttu raisku.
Ma toetan kindlalt Euroopa Komisjonile tehtud üleskutseid, millega nõutakse kõnealuse protsessi kontrollimist ka riigi tasandil.
Õigusaktide lihtsustamine üksi ei taga siiski nende paremat kvaliteeti.
Me peame kindlaks tegema, kas niinimetatud soovituslik õigus kujutab endast tõhusat vahendit ühenduse kontekstis.
Oleme kõik teadlikud sellest, et praeguses soovitusliku õiguse mudelis on kehtestatud selle ülevõtmise nõue siseriiklikusse õigussüsteemi.
Sellega ei seostu mitte üksnes kõrgemad kulud, vaid see mõjutab ka märkimisväärselt õigusaktide selgust ja tõhusust justnimelt riigi tasandil.
Lisaks toob soovituslik õigus kaasa tõsiseid probleeme pretsedendiõiguse valdkonnas, sest vajaduse tõttu esitada eeluurimise küsimused Euroopa Kohtule pikeneb ooteaeg.
Ma nõustun väitega, et niinimetatud soovituslikud õigusaktid on liiga sageli mitmemõttelised ja ebatõhusad vahendid, millel võib kergesti olla kahjulik mõju ühenduse õigusele ja institutsioonide tasakaalule.
Soovituslikke õigusakte ei tohiks kasutada asendusena soovitatavatele, kuid vastuvõtmata õigusaktidele.
Tõhus õigusaktide mõju hindamise süsteem on sine qua non kvaliteetse ja tõhusa ühenduse või siseriikliku õigusloome tagamiseks.
Usun, et selles valdkonnas on veel palju ära teha, ning tahaksin kasutada käesoleva aruteluga tekkinud võimalust rõhutada, kui tähtis on, et mõju hindamisi teostav institutsioon oleks täielikult sõltumatu.
Parem õigusloome peab samuti tähendama Euroopa Parlamendi kaasatust nii institutsioonidevahelisse arutelusse kui ka kaasõigusloojana õigusaktide vastuvõtmisse.
<D>
fraktsiooni PPE-DE nimel. - (FR) Härra president, nõukogu eesistuja, komisjoni president, daamid ja härrad, see, mida sooviksin väljendada, on peamiselt minu enda ja minu fraktsiooni rahulolu.
Rahulolu möödunud neljapäeval Lissabonis saavutatud tulemustega ja rahulolu teekonnaga, mille Angela Merkel määras ja millel liikumist härra Sócrates jätkab.
Pärast enda varustamist institutsionaalsete vahenditega, mida tal on toimimiseks vaja, saab Euroopa lõpuks ometi vahendid, et astuda vastu 21. sajandi suurtele väljakutsetele.
See oli meie soov.
Nimetatud põhjusel oleme toetanud seda teksti juba selle ettevalmistamise algusest peale, ehkki, nagu te teate, enamik meist oleks siiski eelistanud ambitsioonikamat teksti.
Kõnealune leping saab kriitikat siit- ja sealtpoolt.
Mina isiklikult tervitan Lissabonis saavutatud kokkulepet, kuna see annab märku uue Euroopa dünaamika algusest.
Lihtsustatud leping, reform või reformileping, muudetud või muutmisleping - nimi loeb vähe.
Ei loe mitte karp, vaid see, mis on karbi sees.
See leping allkirjastatakse ametlikult Lissabonis 13. detsembril.
See on suurepärane kuupäev.
Number 13 on mulle alati õnne toonud.
Vaadakem kas või minu sünnikuupäeva - olen sündinud kolmeteistkümnendal, seega on see suurepärane.
Seejärel peavad kõik liikmesriigid ratifitseerima selle enne 2009. aasta Euroopa Parlamendi valimisi.
Mõned on juba teatanud, et alustavad protsessiga päev pärast allkirjastamist Lissabonis, ning see valmistab mulle rõõmu.
Euroopa Liidu riigi- ja valitsusjuhtidele sooviksin vaid öelda, et on oluline, et see leping oleks aluseks Euroopa projektile, mis on rajatud selle kodanike tõelisele liikmelisusele.
ELi institutsioonid ja liikmesriigid peavad püüdma seda saavutada selgitamise, selgitamise ja lõpuks veel kord selgitamise abil.
Mida see tähendab?
See tähendab lepingu sätete konkreetsemaks muutmist, mis mõjutavad demokraatlikku elu liidus.
Kodanike algatus ja riikide parlamentide kaasatus tähendab, et tuleb pakkuda teavet põhiõiguste harta, kus on kirja pandud Euroopa kodanike olulised õigused, sisu kohta.
Siiski tähendab see samuti parema teabe pakkumist meie kodanikele selle kohta, kes on valitud esindajad siin parlamendis - 2009. aastal saab neid olema 751 - ja mida nad teevad.
See tähendab selgitamist, kuidas kvalifitseeritud häälteenamusega hääletamine, mis muutub reegliks, võimaldab Euroopal tegutseda uutes valdkondades, nagu politsei- ja õigusalane koostöö, keskkonnakaitse, majanduspoliitika ja sisseränne.
Samuti tuleb selgitada meie partneritele rahvusvahelisel areenil, et ühise välis- ja julgeolekupoliitika kõrge esindaja, kes on samuti Euroopa Komisjoni asepresident alates 1. jaanuarist 2009, on esmaseks kontaktisikuks koos nõukogu presidendiga, kes valitakse kaheks ja pooleks aastaks, ning lihtsustab ühtekuuluvust ja konsensust Euroopa Liidus, mistõttu saab Euroopa lõpuks rääkida ühe häälena.
Kui Lissaboni leping lubab, et Euroopa Liit saab olema demokraatlikum, läbipaistvam, tõhusam ja suutlikum tegutsemaks ühtse poliitilise organisatsioonina rahvusvahelisel areenil, siis tuleb seda ennekõike selgitada liidu kodanikele.
Tänu lepingule saab Euroopa lõpuks ometi minna aruteludelt üle tegudele.
Euroopa on võimeline alustama kaugeleulatuvaid ja hädavajalikke reforme, et võidelda tõhusalt kuritegevuse ja terrorismiohu vastu.
Samuti on Euroopa võimeline kinnitama oma juhtivat rolli maailmas võitluses kliimamuutuste vastu.
Daamid ja härrad, kui astume koos oma rahvusvaheliste partneritega vastu sellistele olulistele väljakutsetele, ei saa me enam endale lubada, et takerdume ebaproduktiivsesse jaotusesse.
Teekond, mis sai alguse Berliinist, tegi peatuse Lissabonis ning läbib Ljubljanat ja Pariisi, liigub õiges suunas, kuna paneb lõpuks ometi aluse järjekindlale Euroopa poliitikale, poliitikale, mille esmane eesmärk peab olema kodanike kaitse, hüvang ja heaolu, kodanike, kes nõuavad Euroopalt isegi rohkem, nagu näitasid meile meie Poola sõbrad, kes ilmusid hääletusele üksmeelselt.
Nende ja kõigi teiste nimel - elagem ootustele vääriliselt.
<D>
Hääletasin raporti poolt, mis puudutab ühtekuuluvuspoliitika ja maaelu arengu meetmete vastastikust täiendavust ja kooskõlastamist, sest minu arust toetab see poliitika oluliselt riiklikku arengut, arvestades Rumeenia tegelikku põllumajanduslikku potentsiaali.
Minu arvates on maaelu arengu poliitikas oluline püüda vähendada majanduslikke erinevusi linna ja maapiirkondade vahel, määratledes iga piirkonda iseloomustava potentsiaali ning ergutades nende konkreetsete tegevuste arengut.
Maaelu arengu poliitika peab olema suunatud strateegiatele, mille tulemusel ei tohiks maarahva teostatav põllumajandustegevus aeglustuda või peatuda.
Kui midagi tuleks teha, siis tuleks aidata neid tegevusi mitmekesistada, pakkudes kohalikke orgaanilisi tooteid ja tootes traditsioonilisi sööke ja jooke.
Maaelu Arengu Euroopa Põllumajandusfond on loodud struktuurifondidest eraldi fondina, kavatsusega kasutada maapiirkondades tõhusamalt Euroopa rahastamispakette.
Meie eeliseks hüvitist saava riigina on see, et saame maaelu arendamiseks rohkem finantse.
Järelikult suudame saavutada oma ühiskondlike struktuuride moderniseerimise eesmärgi, suurendades samas territoriaalset ühtekuuluvust maa- ja linnapiirkondade vahel.
<D>
kirjalikult. - (DE) Sri Lanka armee tegutseb selles Tamili Tiigrite (Liberation Tamil Tigers of Ealam, LTTE) vastases sõjas ülimalt julma karmusega, hoolimata absoluutselt tsiviilelanikest.
Oma rünnakute käigus on see armee tsiviilelanikke pidevalt tapnud või haavanud.
Sajad ja tuhanded on vangistatud ning paljudele ei ole humanitaarabi kättesaadav.
Rahvusvaheline Punane Rist on kirjeldanud seda kõige kohutavama olukorrana, mida nad on kogenud.
On tarvis viivitamata katkestada igasugune võitlus mõlemal poolel, nii Sri Lanka armee kui ka LTTE poolel.
Seda peaksid nõudma kõik rahvusvahelised organisatsioonid ja valitsused.
Euroopa Rahvapartei (Kristlike demokraatide) ja Euroopa Demokraatide fraktsiooni esindav briti konservatiiv härra Tannock saavutas väliskomisjonis, et aktsepteeriti "ajutise relvarahu” nõudmist.
See võib toetada Sri Lanka valitsuse brutaalset sõjapoliitikat ning anda vabanduse tsiviilisikute ründamiseks.
Ma hääletasin resolutsiooni poolt, sest õnneks ei järginud Euroopa Parlamendi enamus, sealhulgas ka fraktsioon PPE-DE, lõpuks härra Tannocki ja briti konservatiivide ebainimlikku poliitikat ning hääletas viivitamatu relvarahu nõudmise poolt.
Kui EL pani LTTE enda koostatud terroristlike organisatsioonide nimekirja, tunnistas EL ise ennast ühe poole toetajaks ja andis LTTE-le tegelikult vabad käed tulistamist jätkata.
Selle tõttu katkesid tol ajal Norra vahendusel käimas olnud läbirääkimised ning neid saab nüüd jätkata üksnes suurte raskustega väljaspool Euroopa Liitu.
<D>
fraktsiooni ALDE nimel. - (FI) Proua juhataja, kõigepealt sooviksin oma fraktsiooni nimel öelda, et praegune süsteem on tõepoolest päris keeruline.
Süsteemi on vaja lihtsustada ja me teame, et haridusküsimused kuuluvad põhimõtteliselt liikmesriikide pädevusse, kuigi Euroopa koolide puhul on need ka Euroopa Liidu vastutusalas.
Kõikjal, kus on Euroopa Liidu asutusi, peavad olema ka Euroopa koolid.
See on üldine põhimõte; samuti peaksime meeles pidama, et me saame oma erinevate strateegiate kaudu öelda Euroopa kodanikele, et haridus on alati investeering tulevikku.
Just need põhimõtted peaksime võtma aluseks ka Euroopa koolide puhul.
Järgmisena sooviksin tõstatada paar haridusküsimust.
Esimene küsimus puudutab tasuta hariduse ulatust.
Arvan, et peaksime võtma Euroopas arutuse alla mõtte muuta haridus õppemaksuvabaks, ükskõik millisest koolist me ka ei räägiks.
Igal lapsel ja noorel peaks olema võimalus saada head haridust ning õppida heade õpetajate käe all; tasuta haridus on üheks selle tagatiseks.
Arvan, et kui liikmesriigid seda tahavad ja me usume siiralt, et haridus on investeering tulevikku, siis suudame selle eesmärgi saavutada.
Samuti on tähtis õpetamine õpilase emakeeles, sest see on tema identiteedi aluseks.
Euroopa koolides õppivad lapsed ja noored pärinevad erinevatest kultuuridest ja rahvustest.
On oluline, et neid õpetataks nende emakeeles, kuid samuti tuleb kindlasti meeles pidada, et me vajame spetsiaalseid õpiolusid ning et õpilastele on vaja õpetada kultuuriteadlikkust, sest nad on sageli juurteta, kuna on tulnud ühest riigist teise, kus on uus ja võõras keskkond.
Samal põhjusel peaksime tagama ka nende üldise isikliku arengu ja küpsemise.
Sellele tugineb ka Euroopa inimõiguste poliitika ja euroopalik arusaam inimloomusest.
Mis puutub mainitud õpioludesse, siis võiks teha investeeringu klasside suurusesse.
Klassid ei tohi olla liiga suured ja igal lapsel peaks olema võimalus teha endale meelepäraseid valikuid.
Lõpetuseks ütlen, et meie, eurooplaste tõelist haritust mõõdetakse sellega, kuidas me kohtleme endast halvemas olukorras olevaid inimesi, kuidas me hoolitseme laste ja noorte eest; ja Euroopa koolid on vaateaken maailma jaoks.
Millised on meie tegelikud haridusstandardid ja kuidas me hoolitseme oma noorte eest?
Kas me oleme valmis nendesse ja nende tulevikku investeerima?
Ma loodan, et Euroopa saab seda endale lubada ning ta tõepoolest investeerib lastesse, noortesse ja Euroopa koolidesse.
<D>
kirjalikult. - (RO) Uue aluslepingu allkirjastamisega 13.-14. detsembri Euroopa Ülemkogul viiakse lõpule Euroopa institutsioonide reformimine, kuid peamiselt suurendab see Euroopa kodanike õigust väljendada oma arvamust Euroopa õigusaktide kohta.
Pärast uue lepingu ratifitseerimist lisavad liikmesriikide parlamendid komisjoni ettepanekud oma päevakorda, suurendades nii liidu demokraatiat.
Me oleksime soovinud näha üht käesoleva lepingu peatükki kui päris Euroopa Liidu põhiõiguste hartat.
Kahjuks on see ainult lepingu lisa, kuid nii on siiski loodud õiguslik alus selle sätete kohustuslikuks muutmiseks.
Harta kuus peatükki tagavad õiguse väärikusele, vabadusele, solidaarsusele, võrdsusele, õigusele ja kodakondsusele.
Selle sätete vastuvõtmine teeb võimatuks igasuguse tulevase Euroopa kodanike diskrimineerimise rahvuse, etnilise kuuluvuse, usutunnistuse, vanuse, soo jne kriteeriumide järgi.
Leping pakub ühtlasi liidule võimalust edendada võitlust kliimamuutuste vastu rahvusvahelisel tasemel ja tagab adekvaatse sotsiaalse kaitse kõigile kodanikele.
Liit ei põhine ainult majanduskriteeriumidel.
Me peame ehitama üles solidaarsusel, majandusel, sotsiaalsel ja territoriaalsel ühtekuuluvusel põhineva sotsiaalse Euroopa.
Uue aluslepingu vastuvõtmine nõuab nõukogu ühehäälsust ja selle ratifitseerimist kõikide allakirjutanud riikide poolt juuniks 2009.
<D>
fraktsiooni PSE nimel. - Proua juhataja, raportis räägitakse ühtekuuluvuspoliitika tulevikust.
Raske oli leida pragmaatilisi lahendusi, mis kehtiksid kõigi 27 liikmesriigi ning nende erinevate valitsus- ja partnerlussüsteemide kohta.
Raportöör on suutnud tulla välja väga konkreetsete ettepanekutega.
Seoses valitsemistavadega sooviksin rõhutada kaht elementi.
Me peame võimaldama piirkondlikel ja kohalikel omavalitsustel kohustusi paremini ja tõhusamalt jagada.
Samuti on ülimalt tähtis suurendada erialateadmisi ja haldussuutlikkust, et osataks toime tulla rahaliste vahenditega ja projektidega piirkondlikul ja kohalikul tasandil.
Partnerlussuhete puhul rõhutatakse aruandes õigustatult osalusprotsesside tsentraalsust ja omanikutunnet.
Meil on vaja kaasata kõigil poliitika- ja rakendustasanditel nii palju sidusrühmi kui võimalik ning selleks on meil vaja kohustuslikke miinimumstandardeid.
Ma olen väga rahul viisiga, kuidas raportöör on käsitlenud meie panust ja muresid, ning õnnitlen teda veel kord suurepärase töö puhul.
<D>
komisjoni asepresident. - (FR) Hr juhataja, meil on vaja ebaõiglane olukord kõrvaldada.
Pole võimalik omada kahte Euroopa kodanike kategooriat - ühte, millelt nõutakse viisat, ja teist, mis on nõudest vabastatud.
Arvan, et see on sügav uskumus, mida me kõik jagame.
Teiseks usun ma isiklikult ühiste läbirääkimiste jõusse.
Euroopa on palju tugevam, kui see räägib ühel häälel ja kõik selle liikmed näitavad solidaarsust.
Nagu hr Mate teab, söandasin ma märkida, et ühes teises küsimuses, mis on praeguse küsimusega tegelikult võrdlemisi erinev - avatud taeva küsimuses - olime võimelised saavutama avatud taeva esimese etapi seetõttu, et komisjonil oli sel konkreetsel ajal mandaat.
Samal viisil ma usun ühiste läbirääkimiste jõusse ning pean ütlema, et koos hr Matega töötame me väga tõsiselt ning suure otsustavusega.
Lisaksin, et minevikus on komisjon sellegipoolest sõlminud vastastikused kokkulepped mitme mitteliikmesriigiga.
Meie kokkulepped on võimaldanud saavutada head tulemused Kanadaga, Austraaliaga ning teiste riikidega, mistõttu puudub põhjus, miks me ei peaks suutma seda diskrimineerimist lõpetada.
Selgitaksin, et komisjonil on esindajad Washingtonis juba teisipäeval ja kolmapäeval, et ametlikult läbirääkimistega alustada.
Teiste sõnadega, see tõestab meie otsustavust see mandaat täielikult ellu viia.
See on, mida mul on võimalik selle esimese punkti kohta öelda.
Nüüd sooviksin ma vastata hr Deprezi tõstatud küsimustele, eriti seoses rakendamise kokkulepetega.
Nagu hr Mate just ütles, ei ole meil veel rakendamise kokkuleppeid, mistõttu on neid väga raske hinnata.
Siiski on kindlasti meie kohustuseks nende saamisel neid hoolikalt ühenduse õigusnormide kontekstis hinnata.
Lisaksin, et oleme läbirääkimistel Ameerika Ühendriikidega läbipaistvad, eriti parlamendiga, kuid liikmesriigid - ma ei süüdista kedagi, mis tahes liikmesriiki - vaid kõik liikmesriigid, kes peavad samuti kahepoolseid läbirääkimisi, peavad täitma läbipaistvuse kohustust.
Kui me soovime olla tõhusad, vajame me vastastikust usaldust.
Pean seda rõhutama.
Ilmselgelt, kui rakendamise kokkulepetes nähtuvad hiljem asjaolud, mis ei ole ühenduse õiguse seisukohast vastuvõetavad, me uurime, mida on vaja teha, kuid me kindlasti teeme midagi.
Kolmandaks on mõned teist tõstatanud andmete küsimuse.
Soovin juhtida tähelepanu sellele, et broneeringuinfo andmete vahetamine on reguleeritud 2007. aasta lepinguga Euroopa Liidu ja Ameerika Ühendriikide vahel.
Need normid on olemas, need on meile praegu siduvad ning puudub põhjus kannatada meie Ameerika sõprade poolse hirmutamise kartuse all.
Seda arvestades märgiksin ma hr Deprezi märkustest lähtudes ideed, et lõpuks oleks ehk üldise transatlantilise lepingu alusel kahtlemata kasulik luua sõltumatu ametiasutus, et jälgida andmete kaitset.
Need on vähesed selgitused, kuid ma võin teile tõesti öelda, et parlamenti hoitakse meie läbirääkimistega muidugi vägagi kursis, et meie tugevus tuleneb täielikust institutsioonidevahelisest kokkuleppest, mis näitab meie Ameerika sõpradele, et Euroopa Liit kavatseb nüüd täielikult nõuda kõigi oma kodanike võrdset kohtlemist ning teeb seda vankumatu otsustavusega.
(Aplaus)
<D>
kirjalikult. - Tänane hääletus László Tőkési valimiseks Euroopa Parlamendi asepresidendi ametikohale oli häbiväärne.
Esiteks olid presidendi selgitused hääletuse viisi kohta ühtaegu segased ja vastuolulised.
Selle tagajärjel ei teadnud keegi täpselt, kuidas tegutseda.
Teiseks oli huvitav see, et hääletusmasin ei töötanud korralikult mitmel Rumeenia parlamendiliikmel, kes kavatsesid vastu hääletada.
Kolmandaks toimus hääletus ikkagi ja president jättis kogu asja õhku rippuma ning lahkus saalist.
Neljandaks on tagasi lükatud saalist esitatud mõistlik palve hääletust tavapärastes tingimustes korrata.
Viiendaks tehti samamoodi teatega selle kohta, et hääli oli rohkem kui kohalviibivaid parlamendiliikmeid.
Kuuendaks öeldi meile selle asemel lihtsalt, et hääletus on niikuinii kehtivaks tunnistatud.
Seitsmendaks ei osanud kõigele vaatamata keegi selgitada, kuidas saab 168 häält moodustada kvalifitseeritud häälteenamuse parlamendis, kus on 751 liiget!
Tegelikult on Euroopa Rahvapartei (kristlike demokraatide) fraktsioon seeläbi kogu parlamendile oma tahet peale surunud.
Mul on sellest kahju, sest kindlasti suudavad nad paremini tegutseda, ja samamoodi väärime paremat meie, teised parlamendiliikmed.
<D>
kirjalikult. - (LT) Üks ühenduse kodanike põhivabadusi on liikumisvabadus.
Usun, et kõikidel ELi kodanikel on ühesugused õigused osaleda Euroopa Liidu (ELi) poliitilises elus, et vabalt väljendada oma poliitilisi vaateid ja seisukohti.
Need vabadused muutusid veelgi olulisemaks pärast ELi laienemist Ida-Euroopa riikidesse, sest pärast Ida-Euroopa riikide ühinemist ELiga kasvas majandusränne uutest liikmesriikidest Lääne-Euroopasse üpris palju.
Leedu on riik, mis juhib inimeste suure arvu poolest, kes emigreerusid pärast seda, kui riik ühendusega liitus.
Kohtumisel Londonis elavate leedu emigrantidega sain teda, et mitmed nendest plaanivad jääda Ühendkuningriiki pikemaks ajaks, eriti need, kelle perekonnad on seal ning kelle lapsed käivad seal koolis.
Minu teada kajastub selline tendents ka statistikas.
Olukord on sarnane ka teistes ELi riikides, kuhu leedulased on emigreerunud.
Arvan, et on eriti oluline tagada nendele inimestele õigus osaleda Euroopa Parlamendi valimistel riigis, kus nad hetkel asuvad.
Rõhutan ka, et kodanike osalus ELis on oluline ning Euroopa Parlamendi valimised ei muutu olulisemaks vaid vastupidi - EL kasvab järjest rohkem oma inimestest lahku.
Seda silmas pidades arvan, et kui ELi kodanikele antakse õigus valida Euroopa Parlamendi valimistel oma asukohariigis, siis see ainult kasvataks inimeste usaldust ELi institutsioonidesse.
Nendel põhjustel hääletasin 45. paranduse poolt.
<D>
ombudsman. - Proua juhataja, tänan teid selle võimaluse eest pöörduda parlamendi poole Euroopa Ombudsmani 2007. aasta tegevust käsitleva aastaaruandega.
Samuti soovin ma tänada raportööri, proua Zdravkovat, ja petitsioonikomisjoni nende suurepärase ja konstruktiivse raporti eest.
Minu raport dokumenteerib arengu kaebuste menetlemises, hea haldustava edendamises ning ombudsmani rolli kohta teabe pakkumises.
Vastuvõetavate kaebuste arv suurenes nii absoluutses kui ka suhtelises arvestuses, tõustes 2006. aasta 449lt (12% koguarvust) 2007. aastal 518ni (16% koguarvust).
Seega täitsime me mõlemaid parlamendi pidevalt rõhutatud eesmärke: vastuvõetavate kaebuste arvu suurendamine ja vastuvõetamatute kaebuste arvu vähendamine.
Vastuvõetavate kaebuste põhilised väidetavad haldusliku omavoli liigid olid: vähene läbipaistvus, sealhulgas teabe andmisest keeldumine; ebaõiglus või võimuliialdus; menetlusvead; välditavad viivitused; diskrimineerimine; hooletus; õiguslik eksimus ning kohustuste täitmise tagamise suutmatus.
Tehti kolmsada nelikümmend kaheksa uurimise lõpetamise otsust.
See on 40% rohkem, võrreldes 2006. aastaga.
95 juhtumi puhul ei tuvastanud uurimine mingisugust halduslikku omavoli.
Selline avastus ei ole alati negatiivne kaebuse esitaja jaoks, kes saab vähemalt asjaomaselt institutsioonilt täieliku selgituse.
Isegi kui halduslikku omavoli ei tuvastata, võin ma tuvastada institutsioonide pakutava haldustava kvaliteedi parandamise võimalusi.
Sellisel juhul juhin ma neile tähelepanu täpsemates märkustes.
Suure osa minu uurimiste lõpptulemuseks on positiivne resultaat, mis rahuldab nii kaebuse esitajat kui institutsiooni, mille vastu kaebus esitati.
Asjaomased institutsioonid lahendasid sada kakskümmend üheksa juhtumit kaebuse esitajale rahuldaval viisil.
See on kaks korda rohkem sellisel viisil lahendatud juhtumeid kui 2006. aastal, ning see näitab institutsioonide ja asutuste kasvavat soovi pidada ombudsmanile esitatud kaebusi võimaluseks tunnistada ja parandada tehtud vigu.
Kui ma tuvastan haldusliku omavoli, siis üritan ma sõbralikku lahendust saavutada.
Mõnel juhul on see saavutatav, juhul kui asjaomane institutsioon või asutus pakub kaebuse esitajale kompensatsiooni.
Kõik sellised pakkumised tehakse ex gratia korras ehk teisisõnu ilma õiguslikku vastutust võtmata ning õiguslikku pretsedenti loomata.
Kui sõbralik lahendus ei ole võimalik, siis ma lõpetan juhtumi kriitilise märkusega.
Kriitiline märkus on asjakohane ka juhul, kui haldusliku omavoli esinemist ei ole enam võimalik kõrvaldada.
See kinnitab, et kaebus on õigustatud ning osutab asjaomasele institutsioonile või asutusele, mida on valesti tehtud.
Sellise kriitika eesmärgiks on konstruktiivsus, et aidata tulevikus sarnast halduslikku omavoli ära hoida.
On tähtis, et institutsioonid ja asutused uuriksid kriitilisi märkusi lähemalt ning astuks viivitamata samme, millega lahendada tekkinud probleeme.
Oma kriitika mõju paremaks jälgimiseks algatasin ma uurimise kõikide 2006. aastal tehtud kriitiliste märkuste ja täiendava märkusega seotud juhtumite järelkaja kohta.
Selle uurimuse tulemused, mis on avaldatud minu veebilehel ning saadetud kõikidele asjaomastele asutustele, peaksid julgustama Euroopa avalikku teenistust parandama oma meetodeid ning arendama kodanikele pakutavat teeninduskultuuri.
Selliste juhtumite puhul, kus on veel võimalik haldusliku omavoli esinemist kõrvaldada, koostan ma tavaliselt asjaomasele institutsioonile või asutusele soovituse projekti.
Kui see ei too rahuldavat tulemust, siis võin ma saata parlamenti eriraporti.
Ma esitasin teile ühe sellise raporti, mis kritiseerib komisjoni Euroopa tööaja direktiivi kohta käiva rikkumise kaebusega mittetegelemist.
Ma tervitan parlamendi toetust, mis väljendus 2008. aasta 3. septembri resolutsioonis ning põhines härra De Rossa raportil.
Ka sellel aastal sisaldab mu aastaaruanne tähtjuhtumeid.
Need on juhtumid, mille puhul ma võtan arvesse, et asjaomased institutsioonid või asutused vastasid minu uurimistele eeskujulikult.
Välja on toodud seitse sellist juhtumit.
Neist neli käsitles komisjoni, üks nõukogu, üks Euroopa Keskpanka ja üks Euroopa Lennundusohutusametit.
Ma olen jätkuvalt teinud kõikvõimalikke jõupingutusi, tagamaks, et ELi institutsioonid ja asutused võtaksid kõigis oma tegevustes vastu kodanikukeskse lähenemisviisi, otsides kõiki sõbralike lahenduste saavutamise võimalusi ning käivitades rohkem omaalgatuslikke uurimisi, et probleeme tuvastada ja häid tavasid edendada.
Mainiksin nüüd teisi ettevõetud meetodeid, pidades silmas kodanikele parima võimaliku teeninduse tagamist.
Ma olen jätkuvalt teinud jõupingutusi, et parandada teabe kvaliteeti, mis käsitleb ELi õigusest tulenevaid õigusi ning mida jagatakse peamiselt Euroopa Ombudsmanide võrgustiku kaudu.
See võrgustik, mille hulka kuulub ka petitsioonikomisjon, teeb koostööd menetlemises ning kogemuste ja heade tavade vahetamises.
Üheks selle võrgustiku eesmärgiks on hõlbustada minu vastuvõetavate kaebuste kiiret edastamist pädevale ombudsmanile või samaväärsele asutusele.
Võimaluse korral edastan ma juhtumid ise või annan kaebuse esitajale asjakohaseid nõuandeid.
2007. aastal sain ma sellisel viisil aidata 867 kaebuse esitajat.
Veel üheks tähtsaks algatuseks, mis peaks käesoleva aasta järgmises kvartalis tulemusi andma, on minu institutsiooni väljatöötatav interaktiivne juhend, et aidata kodanikel leida oma kaebustele kõige sobivamat kompenseerimisviisi.
See juhend peaks võimaldama veelgi suuremal osal kaebuste esitajatel pöörduda otse kõige asjakohasema asutuse poole, et tegeleda konkreetse kaebusega.
Järelikult lahendatakse minu jaoks vastuvõetamatud kaebused kiiremini ja tõhusamalt.
Seega saab minu institutsioon täita paremini oma põhirolli: aidata kodanikke, kes pole rahul, kuidas ELi institutsioonid ja asutused neid kohtlevad.
Ombudsman ei saa üksinda töötada.
Kõrgetasemelise halduse tagamine on ülesanne, mida tuleb täita ennetavalt koostöös ELi institutsioonide ja asutustega.
Juhtumite lahendamiste ja sõbralike lahenduste kasv on julgustav ning viitab meie ja ühenduse ühistele jõupingutustele, et suurendada kodanike usaldus ajahetkel, kui seda on tõesti vaja.
Samuti olen ma äärmiselt tänulik parlamendi toetuse ja abi eest nii minu institutsioonile võimaldatavate eelarveliste vahendite kui ka minu ja petitsioonikomisjoni positiivsete suhete suhtes.
Teie jätkuva teotusega püüan ma edaspidi möödunud aasta saavutusi veelgi parandada.
Lõpetuseks, kuna see on parlamendi selle koosseisu ametiaja viimane kord, kui mul on au parlamendile oma aastaaruannet esitada, siis sooviksin ma avaldada sügavat lugupidamist tiheda koostöö ja heade nõuannete eest, mida ma olen parlamendilt ja selle üksikutelt liikmetelt viimase nelja ja poole aasta jooksul saanud.
(Aplaus)
<D>
(HU) Tahaksin tänada oma kolleegi proua Ayala Senderit suurepärase raporti eest.
Ta on ette valmistanud põhjaliku kõiki valdkondi hõlmava materjali, mis aitab komisjonil tegevuskava koostada.
Tegemist on investeeringuga Euroopa majanduse tulevikku täpse, tõhusa kaubaveologistika kasutuselevõtmiseks kogu ELis.
Selle olemasolu aitab kaasa jätkusuutlikule majandusarengule, parandab konkurentsivõimet ja piirkondlikku arengut.
Siiski vajame selle eesmärgi saavutamiseks veel kõrgema kvaliteediga, veel täpsemat, tõhusamat ja turvalisemat logistikat, ja mis kõige olulisem, transpordimeetodite ühtlustamist, nii et üksikute meetodite tulemuslikkust ja kasulikkust saaks täies ulatuses ära kasutada.
See nõuab õigete tehniliste, praktiliste ja majanduslike tingimuste loomist.
Vajalikud on mõju hindamised, mis toetuvad logistika arengu ühtlustatud strateegiale.
Oluline on lahutada riigi ja erasektori rollid.
Tõhus logistika on jätkusuutliku liikuvuse võti.
Küpsed logistilised lahendused aitavad kaasa kaubaveo optimeerimisele, ja kasulik on uurida ka teadus- ja arendustegevuse võimalusi, et toetada logistika arengut.
<D>
(BG) Proua juhataja, härra volinik, Euroopa energia- ja keskkonnapoliitikat arvestav jätkusuutlik Euroopa transpordipoliitika hõlmab transpordi infrastruktuuri, tööhõivet transpordi kaudu, inimeste liikuvust ja kaupade vaba liikumist.
Üle-euroopalised transpordivõrgud nõuavad võrdset kvaliteeti ja keskkonnaohutust.
See eeldab põhjalikku ülevaadet eelkõige raudteede kohta, praeguse olukorra hindamist ning meetmete kehtestamist riikidele, mis ei ole veel saavutanud kõrgeid Euroopa standardeid.
Usaldusväärsed finantsinstrumendid tuleb samuti kaasata.
Äärmiselt oluline on lõpetada kord, kus osa uusi liikmeriike muudetakse Euroopa vanade sõidukite depooks.
See ei ole kindlasti keskkonnasäästlik tava.
Ma olen alati mures, kui ELi aruanded kajastavad osa geograafiliste piirkondade nimesid ning teisi mitte.
Musta mere piirkond on samuti äärmiselt oluline.
Jätkusuutlikud ühendvedude skeemid on ka seal vajalikud.
Pealegi võime kõnealuse raporti raames arutada makse ja tariife Doonau sillal Venemaa ja Giurgiu ning Bulgaaria ja Rumeenia vahel.
<D>
fraktsiooni Verts/ALE nimel. - (NL) Härra juhataja, volinik, minister, daamid ja härrad.
Minister, te ütlesite oma sissejuhatuses, et suhted Venemaaga on head või igal juhul paremad kui rahvusvahelises ajakirjanduses avaldatud.
Minister, kas te elate Marsil?
Kas te elate Veenusel?
Kas te julgete öelda venelastele, mis on oluline või seondub Euroopa Liit teie jaoks lõpptulemusena vaid rahaga ning palja kaubandusega?
Kas see on teile olulisem kui demokraatia ja inimõigused?
Ärgem peenutsegem sõnadega: Venemaa on libisemas alla libedast kallakust täiemahulise tugeva liidriga diktatuuri suunas: tugev liider, kes ei salli mingeid proteste ning kes kasutab oma salajast FSB politseid millal iganes ta seda vajalikuks peab; liider, kes ei loobu mingil tingimusel võimust ning kes kasutab igasuguseid kelmustükke, et võimuohjasid pärast detsembri parlamendivalimisi ning märtsi presidendivalimisi enda käes hoida.
Venemaa, minister, on arenemas suletud ühiskonnaks, kus valitsev režiim eelistaks lubada mitte kellelgi enda tagant välja vaadata.
Ma ei soovi end piirata teoreetiliste kaalutlustega.
Reaalsus on, et inimõigused on Venemaal pideva surve all ning demokraatia seis on kahetsusväärne.
Reaalsus on, et sõnavabadus ning ajakirjandusvabadus on alistumas rangele oma-tsensuurile.
Hiljuti vastu võetud ekstremismi käsitlevat seadust saab kergelt kasutada, et sõltumatute ajakirjanike ja poliitiliste oponentide suud kinni toppida.
Tegelikkus on, et Venemaa režiim näeb tugevat ja sõltumatut kodanikuühiskonda mittesoovitavana ning et valitsusväliste organisatsioonide olukord on sattumas väga piiravate õigusaktide tõttu karmi surve alla.
Reaalsus on, minister, et vabad valimised on utoopia.
Osaleda võivad üksnes need, keda režiim sallib.
Näiteks Garri Kasparovi ümber kogunenud "Teise Venemaa” koalitsioonil ei võimaldata eelseisvatest parlamendivalimistest osa võtta.
Kokkuvõtteks, minister, olukord Tšetšeenias ei pruugi enam olla poliitikas päevakajaliseks küsimuseks, kuid sealne olukord on endiselt äärmiselt murettekitav.
Inimesi mõrvatakse endiselt, inimesi võetakse kinni ning peetakse kinni illegaalselt, inimesi allutatakse väljapressimistele; inimröövid on endiselt igapäevased ning piinamine on tavapraktika.
See on Venemaa tegelikkus, minister, ning ma loodan, et te peate seda meeles, kui te selle nädala lõpus härra Putiniga vestlete.
<D>
(FR) Proua juhataja, milline peaks olema meie strateegia kriisist väljatulemiseks?
Hetkel oleme fakti ees.
Kriis mõjutab kõiki tootjaid ja sellega kaasnevad tagajärjed tabavad 12 miljonit autotööstuses töötavat Euroopa kodanikku.
Me peame eelkõige mõtlema neile töötajatele ja nende perekondadele ning meie esmane eesmärk peab olema nende kaitsmine, vastates järgmisele muret tekitavale küsimusele: millist strateegiat on vaja kriisi ületamiseks?
Kiire ja tõhus ühine ja struktureeritud tööstuspoliitika keskmiseks ja pikemaks ajavahemikuks, uus autoteemaline kokkulepe, olukorrale vastav liikmesriikide ja liidu kooskõlastatud vastus.
Kuulen siin parlamendis vanu dogmaatilisi vaateid, milles tuleb uuesti esile iganenud liberalism - ei mingit abi ega toetusi, üksnes konkurents.
Daamid ja härrad, on aeg olukorda reguleerida ja astuda riiklikke samme.
Seetõttu vajame uut autoteemalist kokkulepet, edasipüüdlikku ja tarka plaani autotööstusele, et väljaõppe toetamisega esmajärjekorras hoida töökohti ja arendada tööhõivet Euroopas.
Seejärel aga kiirendada nõudluse ergutamiseks kõnealuste ettevõtete tehnoloogilist üleminekut keskkonnahoidlike ja arukate sõidukite tootmisele, lihtsustades Euroopa keskkonnaalaste lisatoetuste kaudu vanade teeliikluses osalevate ja saasteallikateks olevate autode väljavahetamist.
Lühidalt, Euroopa peab tegutsema ega tohi jätta reageerimata.
Ta peab seda tegema, mitte olema vait ja passiivne.
Ümberkujunemise toetamiseks tuleb meil tuleb asuda tegudele ja me peame seda tegema targalt.
<D>
Tervishoiuteenuste kättesaadavus on Aafrika mandri riikide elanikele tähtis.
Seepärast on hea, et meie arutelu käsitleb tervisekindlustussüsteeme ja tervishoiu korraldamist väikese sissetulekuga riikides.
Kahjuks oleks raporti toon ja meelelaad võinud olla tunduvalt parem.
Näiteks on kahetsusväärne, et Euroopas valitseb endiselt mõtteviis, mis laseb panna kirja selliseid fraase nagu "sotsiaalsete ja humanitaartingimuste tõttu, milles teatud rahvad elavad, ei saa kodanikud alati aru ennetava tegevuse mõttest”.
Leiame ka seda, et teatud mõttes valitseb raportis ajast ja arust suhtumine eratervisekindlustusse ja sõltumatutesse arstiabi osutajatesse.
Teatavates Aafrika osades on nende sõltumatute arstiabi osutajate tegutsemise jätkumine praegu eluliselt tähtis, et oleks kättesaadav mingigi arstiabi.
Nendest puudujääkidest hoolimata leiame, et selle raporti eesmärk on kiiduväärt ja et selles pakutakse välja päris mitu head mõtet.
Tahaksime toetada ka edumeelseid jõudusid, kes tegutsevad abiorganisatsioonides naiste reproduktiivtervisega seotud õiguste nimel.
Seepärast otsustasime hääletada selle raporti poolt.
<D>
(FI) Proua juhataja, meie ees seisab raske aasta: tulemas on valimised ja kõigele lisaks valitseb majanduskriis.
See tähendab, et meil on suur vastutus, ent õnneks László Surján ja Vladimír Maňka tegelevad probleemiga.
Ma tean, et mõlemad võtavad oma ülesannet väga tõsiselt ja on väga võimekad.
See tähendab mõistagi, et me kõik peame kaaluma eeskätt parlamendi enda projekte, olema üldsusele eeskujuks ja saavutama üldsuse usalduse.
Me peame võtma välja luubi ja heitma terava pilgu projektidele, mida sel perioodil rakendada saame.
Tegu ei tohiks olla millegi väga suurega.
Tahaksin keskenduda ühele detailile.
Nimelt sellele, et tänavuse aasta eelarvesse lisati uus rida - "Läänemere strateegia" - ja ma loodan, et sel aastal võtavad komisjon ja parlament koos ette õiged projektid ja leiavad piisavad rahalised vahendid õigete meetmete tarbeks.
Läänemere piirkonnas elavad inimesed ootavad, et Läänemere strateegia puhul jõutakse sõnadest tegudeni ja kui me asjad korralikult läbi mõtleme, siis võib see isegi õnnestuda.
<D>
kirjalikult. - (FI) Kuhu meie raha Afganistanis kaob?
Mul on hea meel ettepaneku üle võtta vastu resolutsioon uue Afganistani strateegia kohta.
Raportis tõstetakse väga hästi esile paljud probleemid, mis seda riiki mõjutavad.
Afganistani jaoks ei ole sõjalist lahendust - ka see on raportis välja toodud.
Kui väed ei ole suutnud Afganistani rahu tuua, siis ei ole seda teinud ka raha, mida oleme eraldanud.
Raportis öeldakse isegi, et perioodil 2002-2009 suunati riiki rahvusvahelise abina 40 miljardit USA dollarit.
Sellest 40 miljardist läks Afganistani valitsusele vaid kuus miljardit, kusjuures ülejäänud 34 miljardit suunati riiki mujalt.
70-80% sellest abist ei jõudnud mitte kunagi selle kavandatud saajateni, Afganistani rahvani.
Pealekauba läks Afganistani sõda perioodil 2001-2009 maksma üle 300 miljardi USA dollari.
Nendest tohututest rahasummadest ei ole Afganistani rahvale aga miskit kasu.
Afganistanis kulutatud rahast saavad kasu hoopis näiteks relvatööstus, palgasõdurid ja rahvusvahelised ettevõtted.
On oluline, et raportis tegelikult see mitterahuldav olukord esile tõstetaks.
<D>
fraktsiooni PPE-DE nimel. - (HU) Tänan teid, proua juhataja.
Proua juhataja, daamid ja härrad, mustlaste olukord Itaalias - nagu kogu Euroopas - on kohutav ja on olnud seda mitmeid aastakümneid.
Me oleme teinud äärmiselt vähe ning valitsused, keda me suuname või toetame, isegi meie oma fraktsioonidesse kuuluvad valitsused, teevad selle lõpetamiseks väga vähe.
Ei vasak- ega parempoolsed valitsused ole suutnud saavutada viimastel aastakümnetel mustlaste aktsepteerimise osas mingit muutust, mistõttu ma leian, et on äärmiselt tähtis võtta see küsimus siin parlamendis alaliselt päevakorda ja arutusele.
Nõuaksime veelgi suuremat pühendumist poliitilistelt fraktsioonidelt, kuid ma usun siiski, et Euroopas on vaja programme, mustlaste tõelist ja korralikku lõimimist, et mustlased ei langeks sedalaadi massihüsteeria tulemusena julmuste ohvriks.
Minu arvates ei piisa kõnedest täiskogu istungitel ning selle teema käsitlemine parteipoliitilise küsimusena on täiesti kasutu, sest sotsialistlikud, liberaalsed ega konservatiivsed valitsused ei ole suutnud midagi ära teha.
Me oleme vastu praegusele jätkuvale, mustlaste küsimusega seotud tegevusetusele Euroopas, nagu me oleme ka vastu igasugusele kollektiivse süü põhimõttele viitamisele või selle rakendamisele, nagu me oleme ka vastu kuritegevusele.
Minu arvates on väga tähtis, et Itaalia valitsus teeks kõik, mis tema võimuses, et täita oma lubadust ja tagada, et kavandatud julgeolekupaketti ei suunataks ühegi kindla rahvusrühma vastu ja et välditaks massilisi väljasaatmisi.
Minu arvates on aga veelgi tähtsam sõnum, mida me saame riikidele siit, Euroopas saata, ja vastutus, mille Euroopa Komisjon peab võtma, et tagada miinimumnõuete kehtestamine ja liikmesriikidevahelise kokkuleppe saavutamine selle osas, kuidas nad kavatsevad kohe praegu muuta mustlaste olukorda Euroopas.
Mis puutub Euroopa seisukohta nii kõlbelises kui ka konkurentsi mõistes, on minu arvates hädavajalik lõpetada tühipaljaste sõnade loopimine ja keskenduda selle asemel tegutsemisele, tõsiste plaanide teostamisele.
See peaks olema põhipunkt, millele keskenduda.
Samuti leian, et meie ülesanne on seda edendada ja nõuda.
Tänan teid.
<D>
(SK) Direktiiv patsiendiõiguste kohaldamise kohta piiriüleses tervishoius püüab lahendada üht teravat probleemi.
Selleks on konflikt tervishoiusüsteemide subsidiaarsuse ning Euroopa Liidu kodanike vaba liikumise õiguse ja ka nende põhiliseks inimõiguseks oleva tervishoiuteenuse kättesaadavuse vahel.
Vaba liikumine on iga mis tahes liikmesriigis elava kodaniku õigus ja tema tervis liigub koos temaga.
Kui tal puuduks juurdepääs tervishoiuteenustele, seisaks ta silmitsi tõsise takistusega, mis tõkestab vaba liikumist.
Teenuste täielikku võrdsust pole siiski võimalik saavutada, sest riigiti makstakse tervishoiuteenuste eest erinevat maksu, samuti kehtib eri riikides erinev ravi sagedus.
Kuigi paljud poliitikud muretsevad eelkõige idast tuleva terviseturismi elavnemise pärast, on nende hirmud põhjendamatud.
Patsiendi jaoks on väga tähtis olla oma sugulastele lähedal ja mitte puutuda kokku keelebarjääriga.
Patsiendi ja arsti suhe on väga eriline.
Ravi edukus sõltub osaliselt sellest, mil määral patsient usaldab oma arsti või tervishoiuasutust.
Patsiendi valmisolek reisida ravi saamiseks välismaale sõltub tema haiguse tõsidusest.
Elupäästva ravi või tõsise haiguse ravi puhul ei loe enam ükski takistus.
Ma arvan, et neid teemasid võiks käsitleda pigem Euroopa Parlament kui Euroopa Kohus.
On kurb, et kuigi oleme kodanike esindajad, on otsuste tegemine meie jaoks raskem kui Euroopa Kohtu jaoks, kes on seni igas kohtuasjas andnud õiguse patsiendile.
Lõpetuseks soovin mainida veel üht asja.
Paljud mu parlamendiliikmetest kolleegid räägivad rikastest ja vaestest.
Minu kui arsti jaoks on olemas ainult patsient.
Mul on ükskõik, kas ta sõidab Fordiga või on kodutu.
<D>
Proua juhataja, lapsed ja poliitika - harva on kodanike ja poliitikute huvid teineteisest niivõrd kaugel.
Kogu Euroopas on kodanike jaoks laste teema päris prioriteetide esiotsas.
Poliitikute jaoks on lasteküsimused kõrvalised küsimused, nagu me ka siin jälle näeme.
Ma ei tea ühtki spetsiaalse lasteministeeriumiga riiki, samuti pole meie noorimate kodanike huvidele spetsiaalset esindajat komisjonis.
Parlamendis on laste teema jaotatud kõikide komisjonide vahel.
Seetõttu sooviksin tänast komisjoni eriti esile tõsta, kuna ta käsitleb siin lastehooldusvõimalusi ning Barcelona eesmärke.
Olge te tänatud.
Lapsepõlve kvaliteedi parlamentaarses töörühmas täheldasime, et lapsed elavad meil väga keerukas maailmas.
Nende tulevik, kes on lapsed just siin, just praegu, täna, on täielikult ebakindel.
Tänapäeva laps võib ronida sotsiaalse redeli päris tippu või kukkuda päris põhja.
Sellised lapsed võivad jääda oma kultuurimiljöösse või nad võivad otsida endale teise.
Nad võivad järgida oma vanemate omaga sarnast elurada või teha täpselt vastupidi.
Nad võivad abielluda vastassoost inimese või oma soost inimesega.
50 aastat tagasi, kui me Euroopa ühendamise ettevõtmise käivitasime, oli see kõik täiesti teisiti.
Mitmekesisus, mis meid eurooplastena iseloomustab, on muutunud laste eludes otsustavaks teguriks.
Mitmekesisuse mõiste peab seetõttu jõudma sellesse, mida õpetajad ja teised meie laste harimisega tegelejad õpetavad.
Hetkel pööratakse sellele liialt vähe tähelepanu.
Euroopa lastehooldusvõimalused ja koolid on lõppude lõpuks integreerumise väljakutse koormuse all murdumas.
Meil on tarvis integratsiooni asjus lähtestusnupule vajutada ning alustada algusest.
Lähenegem antud teemale täiesti eelarvamusvabalt uuesti, lähtudes loosungist "peatage see mitmekesisuse kaudu".
Lisaks paluksin kõikidel Euroopa Parlamendi liikmetel enda järel mitte ainult käsile võtta ja propageerida soolise võrdõiguslikkuse rakendamist, vaid ka võidelda laste võrdõiguslikkuse rakendamise eest - eriti käesoleval globaalse finantskriisi ajal, sest vastasel juhul riputame oma lastele kaela mõõtmatud võlad.
<D>
fraktsiooni UEN nimel. - (PL) Hr juhataja, ei Venemaa presidendikampaania ega valimised ise vastanud demokraatia reeglitele.
Kandidaatide välja kuulutamise ajal isegi ei püütud head nägu teha.
Massiteabevahendid olid pideva surve all mitte avaldada kriitilist teavet ametisoleva presidendi soosiku kohta.
Blokeeriti opositsiooni juurdepääs massiteabevahenditele ja takistati valimiste vaatlemist.
Seda on raske aktsepteerida, eriti pidades silmas Venemaa liikmelisust Euroopa Nõukogus ja Vene võimude varasemaid väiteid inimõiguste austamise kohta.
Tuleb tunnistada, et sellised avaldused on usaldusväärsed ainult nende jaoks, kes Venemaad ei tunne.
Demokraatlike põhimõtete rikkumisele valimiste ajal järgnesid protestid, meeleavalduste jõhker mahasurumine ja meeleavaldajate vahistamine.
Venemaa on kahtlemata kaldunud demokraatlikest standarditest kõrvale.
Nõuame kõigi poliitvangide kiiret vabastamist.
<D>
(FI) Härra juhataja, daamid ja härrad, tahaksin tänada raportööre härra Itälät ja härra Virrankoskit nende suurepärase töö eest.
Mul on hea meel, et eelarvekomisjon kiitis heaks kaks Läänemere kaitsega seotud katseprojekti.
Loodan, et ka täiskogu istung toetab neid.
Meil on aeg pöörata Läänemerele suuremat tähelepanu.
Pärast 2004. aasta laienemist on Läänemeri saanud ELi sisemereks, kuid samal ajal on see üks maailma kõige haigemaid ja saastatumaid meresid, mis on ELile häbiks.
Üks katseprojekt käsitleb Läänemerre jõudvate ohtlike jäätmete koguse vähendamist ja mere süvakihtides hapnikupuuduse leevendamist.
Teine katseprojekt käsitleb saastekvootidega kauplemise süsteemi raames laevandusest pärineva vääveldioksiidi heite vähendamist.
Kui kõnealune eksperiment annab häid tulemusi, võib vääveldioksiidi saastekvootidega kauplemine saada elujõuliseks viisiks, mille abil kõigis ELi merepiirkondades vääveldioksiidi heidet vähendada ning see puhastaks tulevikus kogu Euroopas meie kõigi hingatavat õhku.
Seega loodan samuti, et täiskogu istung toetab kõnealuseid algatusi.
<D>
kirjalikult. - Antud raporti eesmärgiks on kaitsta ebaõiglaselt tõrjutuid ning kindlustada, et neil on olukorra lahendamiseks õiged ja piisavad vahendid.
Mul oli hea meel seda toetada.
Sel on lai tugi sotsiaalsetelt platvormidelt ja kodanikuühiskonnalt.
Olen rahul, et see ei sekku liikmesriikide pädevusega järgmistes valdkondades:
haridus;
ligipääs usulistele asutustele;
perekonnaseisuasjad;
kiriku ja riigi vaheline suhe;
riigi ja tema institutsioonide ilmalik iseloom;
usuorganisatsioonide staatus;
ususümbolite kandmine koolis.
Iirimaal oli veel hiljaaegu väga aktiivne riiklik nõuandekomitee rassismi- ja kultuuridevahelistes küsimustes ning väga hästi rahastatud võrdõiguslikkusamet.
Vaatamata antud organitele ülesandeks tehtud töö, muude küsimuste hulgas seadusandluse võrdõiguslikkuse kontrolli tähtsusele, on antud organid lakanud olemast nende jaoks kasutada olevate vahendite järskude kärbete tõttu.
On oluline, et jätkame antud rühmade ja nende töö toetamist.
Proua Buitenwegi raport märgistab selgesti teatud valdkonnad, mis jäävad iga liikmesriigi pädevuse osaks, kuid Euroopa mastaabis edusammud on olulised sotsiaalse ja õiglasema Euroopa saavutamiseks.
<D>
kirjalikult. - (NL) See ettepanek on katse võtta tõhusama kontrolli, parema teabe, kiirteede juures asuvate turvaliste parkimiskohtade ja alates 23. märtsist 2009 seni füüsilisest isikust ettevõtjate suhtes kehtinud erandite kaotamise kaudu varasemaid otsuseid tõsiselt.
Autovedusid käsitlevate sotsiaalõigusnormide ülevõtmine liikmesriikide õigusse ja nende rakendamine on lootusetult hilinenud.
Need neli liikmesriiki, kes ei ole oma kohustusi selles osas täitnud, on kaitstud niikaua, kuni neid avalikult ei nimetata.
See, et nad ei reguleeri tööaega ning sõidu- ja puhkeaega, on liiklusohutuse ja elukutseliste sõidukijuhtide heaolu seisukohalt halb.
Minu erakond, Sotsialistlik Partei, toetab kavatsust sellega seoses midagi ette võtta, ehkki tuleb tunnistada, et varasematel hääletustel on tagasi lükatud paremaidki ettepanekuid.
Me teeme seda seepärast, et meie arvates on sotsiaalõigusnormide järgimine oluline, ja seepärast, et direktiivi peab kohaldatama ka füüsilisest isikust ettevõtjatena tegutsevate sõidukijuhtide suhtes.
See lõpetab kuritarvitused tööandjate poolt, kes sunnivad oma töötajaid koosseisuliste töötajate asemel füüsilisest isikust ettevõtjatena tööle asuma.
Neil, kes on vääralt liigitatud füüsilisest isikust ettevõtjateks, on halvemad töötingimused ja nad peavad võtma võimatuid äririske.
Selles sektoris valitseb karm konkurents.
Jutud eeskirjade täitmisest peavad saama tegudeks.
Ainult siis on sõidukijuhtidel võimalik piisavalt teenida ja turvaliselt ära elada.
<D>
(ES) Peaminister, on õige ja asjakohane tunnistada, et pärast murettekitavat ebakindlusperioodi olete olnud üks juhtidest, kes on tugevdanud Euroopa transatlantilisi suhteid, ning ma soovin teid selle eest õnnitleda.
Siiski on nende jaoks, kes peavad end sügavalt euroopameelseks, kurb, et transatlantilisi suhteid iseloomustavad endiselt kaks omadust, mis varem neid rikkusid: liiga palju kaubanduslikkust ja liiga palju valitsustevahelisust.
Peame märkima ka, et kuigi laev seilab hästi edasi, on võetud suund või määratud kurss, kui seda merendusterminitega väljendada, see, mida näitas proua Merkeli ja härra Sarkozy kompass ja mis kallutab laeva selgelt parempoolsete konservatiivide poole.
Küsimus seisneb selles, milline on teie tegevusvabadus, peaminister, et seada laev otse ja parandada kurssi?
Kuidas te arvate suutvat veenda neid, kes hoolimata euroopameelsusest kardavad Euroopa laevale astuda, kuna see ei ole nende arvates piisavalt ohutu või kuna nad ei tea, kuhu see suundub või kuna nad ei suuda ette kujutada sotsiaalset Euroopat ega keskkonnaalaselt jätkusuutlikku Euroopat või rahvusvaheliselt vastutavat Euroopat või läbipaistvat, demokraatlikku ja populaarset Euroopat, millest me nii sageli oleme rääkinud?
Kas teie arvates suudate te juhtida hüpet turumajanduslikult Euroopalt poliitilisele Euroopale?
Kuidas?
Kuna te õnnitlesite parlamenti nii väga, kas te ei arva, et parlamendi jaoks on aeg saada peamiseks Euroopa seadusandjaks?
Muide, kuna me juba sellel teemal kõneleme ning seoses uue teabega Hispaania aluste kasutamise kohta vangide transpordiks Guantanamosse, kas valitsus kavatseb ÜRO Julgeolekunõukogu abil vaadata läbi oma suhted Ameerika Ühendriikidega?
Ütlen seda, peaminister, kuna see kõik on seotud Euroopa ja eriti Euroopa usaldusväärsusega.
<D>
fraktsiooni PSE nimel. - (HU) Hr president, hr asepresident, daamid ja härrad, Euroopa Parlamendi kavatsus kaitsta Euroopa Liidu finantshuve on üks tema kõige raskemaid ülesandeid, sest, nagu kõigil parlamentidel, on tal õigus ja kohustus jälgida kulutusi.
Lisaks on Euroopas üha laiemalt levimas arvamus, et ELi rahaliste vahendite eest kantakse ebapiisavalt hoolt, nii et meil on selles suhtes avalikkuse, meie valijate ja meie maksumaksjate ees poliitiline võlgnevus.
Me rakendame selle õigusliku ja poliitilise võlasuhte praktikasse eelkõige heakskiidu andmise menetluse kaudu, kuid lisaks oleme koostanud ka regulaarseid raporteid ELi finantshuvide kaitsmise ja pettustevastase võitluse kohta.
Seda tehes pole meie eesmärk mitte sensatsiooni tekitada või skandaali põhjustada, vaid kujutada olukorda objektiivselt ja lahendada kõik probleemid.
Tahaksin kasutada võimalust õnnitleda oma kaasparlamendiliiget hr Musottot tema eeskujuliku raporti puhul ning väljendada tänu komisjoni asepresidendile hr Kallasele ja OLAFi peadirektorile hr Brünerile konstruktiivse koostöö eest, mida ka nemad on selles valdkonnas üles näidanud.
Vaatamata asjaolule, et neid kõrgetasemelisi raporteid aasta aasta järel suure tunnustusega tervitatakse, tunneme me vahel siin Euroopa institutsioonides, et võitleksime justkui tuuleveskitega, sest raportite resolutsioonid leiavad nõukogu poolt vastuseisu, mille tulemusena komisjon ei ole suuteline aastate kaupa vajalikke meetmeid võtma.
Me usume, et kõige nõrgem lüli on liikmesriikide suhtumine, sest mõnedes liikmesriikides - meie kaasliige pr Grässle rääkis just sellega seoses Saksamaast - ei saada aru, kui väga tähtis on tagada, et ELi rahalisi vahendeid kasutataks vastavalt eeskirjadele, et kulutuste üle toimub kontroll ja et kõik alusetult väljamakstud summad nõutakse tagasi.
Me peame seda eriti kahetsusväärseks, et käibemaksupettus nn karusellitehingute kujul on hakanud Euroopas üha laiemalt levima, jõudes summadeni, mille väljendamiseks ei jätku enam numbreid, kuigi mõnede hinnangute kohaselt võivad need olla umbes 35-40% ELi eelarvest.
On aeg võtta otsustavaid meetmeid ka selles suhtes, nii Euroopa asjade haldamise huvides kui ka avaliku arvamuse huvides.
Tänan teid väga.
<D>
fraktsiooni UEN nimel. - (PL) Pr juhataja, Zita Gurmai koostatud raport ja selles sisalduvad soovitused on järjekordseks sammuks liiklusohutuse parandamisel Euroopa Liidus.
Enamik meist kasutab nendel teedel sõidukeid.
Need on varustatud tehnoloogiaga, mis pidevalt täieneb: katalüsaatorid, ABS, ASC, tuled, turvavööd ja nii edasi.
Nagu alati, on siingi üks "aga”.
Üldiselt paigaldatakse need elektroonilised seadmed kallitele autodele, mis läbivad ohutusteste, millel on kägardustsoonid ning mis on varustatud mitmete turvapatjade ja spetsiaalsete vöödega.
Sellised sõidukid suudavad vastu pidada peaaegu igasugusele liiklusõnnetusele, kuid kahjuks on enamus sõidukeid meie teedel keskmisest või madalamast hinnaklassist.
Veelgi olulisem on see, et selliste autode müük järjest suureneb ja autoajakirjade kohaselt tabab meid varsti Indiast, Hiinast ja muudest riikidest pärinevate odavate autode üleküllus.
Mõistagi on hind seotud kvaliteedi ja seadmetega.
Autodel, mis maksavad 2000 ja 5000 euro vahel, pole suurt midagi peale mootori, rooli, rataste, istmete ja mõnes riigis võimalik, et ka ühe turvavöö.
On väga julgustav, et sellises olukorras on inimesi, kes üritavad tõsta meie ohutust.
Hinnad langevad jätkuvalt ja kohustuslike seadmete hulka on võimalik pidevalt laiendada.
Mitte vaid turvavöösid või ökoloogilisi mootoreid.
Ehk muutuvad tulevikus kohustuslikeks ABS või automaatne stabiilsuskontroll (ASC).
Sooviksin õnnitleda Zita Gurmaid innovatiivse raporti eest.
Olen kindel, et vaatamata nende seadmete keerukatele nimedele ja toimimisele võetakse raport vastu mõistmise ja toetusega.
Üritame võidelda surmaga lõppevate õnnetuste tohutu hulgaga ja meie fraktsioon toetab seda raportit samuti, nagu ka eelmisi, mida minu kaasliikmed eile arutasid.
<D>
(FR) Härra juhataja, proua volinik, nõukogu eesistuja härra Jan Kohout, daamid ja härrad, esmalt sooviksin ma õnnitleda oma kolleegi härra Glyn Fordi tema raporti kvaliteedi ja tema kompromissimeele eest.
Meil oli võimalus tegeleda selle probleemiga Aafrika, Kariibi mere ja Vaikse ookeani piirkonna riikide ja Euroopa Liidu parlamentaarsel ühisassambleel Paapua Uus-Guineas.
Ma nägin tema koostööd riiklike parlamentide liikmetega ning seetõttu olen ma selle üle õnnelik.
Proua volinik, ma sooviksin liituda õnnitlustega, mida on avaldatud teile seoses nende majanduspartnerluslepingutega, mille sõlmimise eesmärgiks on vältida AKV riikide ja Euroopa Ühenduse vahelise kaubanduse häirimist.
Nende läbirääkimiste tulemuseks olnud on vahepealsed majanduspartnerluslepingud Fidži Vabariigi ja Paapua Uus-Guineaga, mis on ainsad riigid Vaikse ookeani piirkonnas, mis nõustusid esialgse lepinguga, ning me tunnistame seda tööd, mis on vajalik, et sõlmida täielikud lepingud.
Selles lepingus on kõik vajalikud meetmed, et luua vabakaubandusala.
Resolutsioon rõhutab seda, et majanduspartnerlusleping peab aitama kaasa majanduskasvu tugevdamisele, regionaalsele integratsioonile, majanduse mitmekesistamisele ja vaesuse leevendamisele.
On oluline meeles pidada, et tegelik regionaalne turg on oluliseks aluseks vahepealse majanduspartnerluslepingu rakendamisel ning et Vaikse ookeani piirkonna riikide sotsiaalseks ja majanduslikuks arenguks on vajalikud regionaalne integratsioon ja koostöö.
See leping on võimaluseks anda uus tõuge kaubandussuhetele ning tagab enamiku kaupade juurdepääsu Euroopa turule ilma tollimaksude ja kvootideta.
Ma palun kindlasti eraldada 2 miljardi euro ulatuses abi 2010. aastaks, ning lõpetuseks sooviksin ma lisada, et on väga oluline, et ka majanduslikul tasemel ei tohiks toimuda kaubandust mõjutavate patendiõiguste või intellektuaalse omandi õiguste rikkumist.
Mis puutub inimõigustesse, siis hämmastab mind see, et me suhtleme Paapua Uus-Guineaga, riigiga mis karistab veel praegugi seksuaalseid suundumusi.
Lõpetuseks, poliitilisel frondil on meie jaoks tähtis saavutada liit AKV riikidega Maailma Kaubandusorganisatsiooni raamistikus.
<D>
komisjoni liige. - Härra juhataja, ma sooviksin algatuseks teile meelde tuletada, et komisjoni reaktsioon eelmise mai tsüklonile oli kiire ja oluline.
Me andsime humanitaar- ja toiduabi ning tegime kodanikukaitse mehhanismi kaudu koostööd ELi liikmesriikidega.
Me oleme rahul ASEANi aktiivse rolliga rahvusvaheliste panuste kooskõlastamisel.
Komisjon rahastas suurema osa ASEANi, Ühinenud Rahvaste Organisatsiooni ja valitsuse ühiselt ettevõetud vajaduste hindamisest.
Humanitaarne hädaolukord ei ole veel läbi, kuid me käsitleme nüüd juba ka taastamise küsimusi.
Sellel ajal on kõige tähelepanuväärsemaks olnud kodanike, kohalike valitsusväliste organisatsioonide ja Birma Punase Risti solidaarsuspuhang.
See on selgeks märgiks, et kodanikuühiskonnale käega löömine ei tule kõne allagi.
Probleemid, mis vajavad käsitlemist, on järgmised:
esiteks tuleb meil Birma rahva eraldatust vähendada.
Kodanikuühiskond vajab tugevdamist.
Komisjon on kaaskorraldajaks 29. oktoobril Brüsselis toimuvale konverentsile, mis käsitleb kodanikuühiskonna rolli Birmas.
Teiseks peame me kasutama kõiki võimalusi suhelda valitsusega.
26. oktoobril Pekingis toimuval ASEMi tippkohtumisel on president Barroso oodatud sõna võtma.
Lisaks sellele on komisjon loonud tervishoidu, haridust ja toimetulekut puudutavate küsimuste osas töösuhted erinevate ministeeriumidega.
Kolmandaks, me peame säilitama Ühinenud Rahvaste Organisatsiooni kui liikumapaneva jõu positsiooni ning seda tugevdama.
ÜRO peasekretärile ja ÜRO erinõunikule, Ibrahim Gambarile ei ole võrdväärseid.
Komisjon toetab kindlalt Birma inimõiguste küsimustega tegeleva ÜRO eriraportööri härra Tomás Ojea Quintana jõupingutusi.
Rahvuslik leppimine nõuab ka kaasavat dialoogi.
See ei saa toimuda siis, kui poliitilised huvigrupid on vangistatud või koduarestis.
Me jätkame kõikide poliitilistel põhjustel kinni peetud isikute vabastamise taotlemist.
Komisjon toetab ka Rahvusvahelise Tööorganisatsiooni (ILO) jõupingutusi lõpetada militaar- ja infrastruktuuri programmides kasutatav sunniviisiline töö.
Komisjon kasutab kõiki vahendeid, et väljendada oma muret seoses sunniviisilise tööga ja põhivabaduste mittetagamisega.
Birma inimesed on meie tähelepanu ja abi ära teeninud, ning komisjon teeb selles suhtes ka edaspidi kõik tema võimuses oleva.
<D>
nõukogu eesistuja. - (SL) Nõukogu tervitab Euroopa Parlamendi üles näidatud huvi tugevdada Euroopa Liidu ning Ladina-Ameerika ja Kariibi mere riikide vahelist strateegilist partnerlust.
Meil on võrdväärselt hea meel parlamendi aktiivse rolli üle konkreetsete kohustuste võtmise julgustamisel selle piirkonna suhtes, mis tooks märkimisväärseid hüvesid mõlema poole kodanike jaoks.
Esiteks sooviksin ma õnnitleda teid Euroopa - Ladina-Ameerika parlamentaarse ühisassamblee loomise puhul, mis hakkab mängima üliolulist rolli mõlemal poolel kodanike lähendamises.
Euroopa - Ladina-Ameerika parlamentaarse assamblee detsembri istungjärgul vastu võetud otsused olid väärtuslikuks ja stimuleerivaks panuseks mõlema poole riikide riigipeade või valitsuste eesmärkidele järgmisel kuul peetaval tippkohtumise nõupidamisel.
Samaväärselt oleme rahul, hr president, et teie olete väljendanud huvi osaleda mais ELi ning Ladina-Ameerika ja Kariibi mere riikide tippkohtumisel.
Sel viisil, teie osalemisega, jätkatakse 2006. aasta Viini tippkohtumise nõupidamisel kasutusele võetud head tava.
Euroopa Liit ning Ladina-Ameerika ja Kariibi mere riigid on leppinud kokku, et nende tippkohtumise nõupidamine Limas pealkirjaga "Käsitleme meie rahvaste prioriteete koos”, keskendub kahele võtmepeatükile.
Esiteks: vaesusele, ebavõrdsusele ja tõrjutusele - kolm teemat, mis on sotsiaalse ühtekuuluvuse põhiväljakutseteks.
Ja teiseks: keskkonnale, kliimamuutustele ja energiale - pealkirja "Jätkusuutlik areng” all.
Seoses esimesega kahest peatükist - vaesus, ebavõrdsus ja tõrjutus -sooviksin ma rõhutada, et Euroopa Liidu jaoks on sotsiaalne ühtekuuluvus võtmetähtsusega ning see on samuti eesmärgiks, mis on kooskõlas pikaajaliste Euroopa traditsioonidega.
Sotsiaalne ühtekuuluvus hõlmab kõiki kolme, see tähendab võitlemist vaesuse, ebavõrdsuse ja tõrjutuse vastu.
Kõik kolm komponenti on lahutamatult seotud.
Me nõustume Ladina-Ameerika ja Kariibi mere riikidega, et meie koostööd peaks kõigis kolmes mainitud valdkonnas tugevdama.
See on põhjuseks, miks me kavatseme pühendada oma tähelepanu järgmistele teemadele: sotsiaalkindlustus; maksupoliitikad ja nende tõhusus; produktiivsed investeeringud enamate ja paremate töökohtade loomiseks; poliitika kõigi diskrimineerimise vormide vastu võitlemiseks, kas siis soolise, rahvusliku kuuluvuse, usulise või mis tahes muu veendumuse alusel; põhiliste sotsiaalteenuste ja sotsiaalkindlustuse võrgustike parendamine ning hariduse kvaliteet.
Märkimisväärseks sotsiaalse edasimineku aspektiks on sobivate töökohtade tagamine.
Nagu te teate, sisaldavad kõik Euroopa Liidu ning Ladina-Ameerika riikide ja piirkondade vahelised kokkulepped artikleid koostöö kohta sotsiaalpoliitika valdkonnas ning kohustusi seoses niinimetatud esmaste tööstandarditega, nagu on määratlenud Rahvusvaheline Tööorganisatsioon.
Lima tippkohtumise nõupidamise ettevalmistamise käigus on mõlemad pooled otsinud viise, kuidas nendele tunnustele vastavate töökohtade loomist julgustada, eriti väikese ja keskmise suurusega ettevõtetes.
Samal ajal on Sloveenia eesistujariigina rõhutanud, et suurem investeerimine haridusse, eriti põhi- ja kutseharidusse, on põhilise tähtsusega meie riikide konkurentsivõime parandamiseks nii Euroopa Liidus kui ka Ladina-Ameerika ja Kariibi mere riikides.
Teine läheneva tippkohtumise nõupidamise võtmepeatükk on: jätkusuutlik areng ja keskkond, kliimamuutused ja energia.
Rõhutame, et vaesus on nende küsimustega väga tihedalt seotud.
Kliimamuutused mõjutavad tõsiselt meie majandusi, kasvu ja poliitikat vaesuse vähendamiseks.
Teame juba, et kõige haavatavamad rühmad kannatavad tõenäoliselt kõige rohkem.
Oleme teadlikud kliimamuutuste põhjustatavatest ohu riskidest nii Euroopa Liidu kui ka Ladina-Ameerika ja Kariibi mere riikides.
Teame, et mittetegutsemine tähendab, et tagajärjed on märksa tõsisemad kui kulud ennetusmeetmetele.
Praegustest aruteludest seoses tippkohtumisel vastuvõtmisele kuuluva avaldusega selgub ilmselt, et me käsitleme ülemaailmsete väljakutsete arvukaid aspekte ühiselt.
Me mõlemad peame muutma mittesäästliku tootmise ja tarbimise tava.
Selleks et vähendada kasvuhoonegaaside heidet, stimuleerida investeeringuid madala süsinikdioksiidi heitega tootmisse, bioloogilise mitmekesisuse säilitamisse, veevarude haldamisse ja sarnasesse, tuleb kehtestada konkreetsed ja kiired meetmed metsade jätkusuutlikuks korraldamiseks ja loodusvarade kasutamiseks.
Muidugi tähtsustavad Euroopa Liidu ning Ladina-Ameerika ja Kariibi mere riigid edasist koostööd selles valdkonnas ka ÜRO raames.
Ja selle sissejuhatuse kokkuvõtteks sooviksin ma teid tähelepanu eest tänada.
<D>
Proua juhataja, energiapoliitika ja välispoliitika on tänapäeval tihedamalt seotud kui kunagi varem.
Me mõistame vajadust Euroopa Liidu ühise energiapoliitika järele, arvestades hiljutisi sündmusi seoses Kesk- ja Ida-Euroopa gaasitarnetega, kuid ehkki see valdkond on üks olulisemaid uuendusi Lissaboni lepingus, tuleb paraku nentida, et Lissaboni lepingu ratifitseerimise teemalistes aruteludes ei ole seda piisavalt esile tõstetud.
Iirimaal on meil olemas 12 päeva gaasivarud.
60% meie elektrist toodetakse imporditud gaasist, Euroopa Liidu keskmine on aga umbes 40%.
28. jaanuaril avaldas komisjon ettepaneku kiirendada Euroopa Liidu energiainfrastruktuuri puudujääkide kõrvaldamist, aidates viie miljardi euro suuruse paketi abil kaasa ka majanduse taastamisele.
Selle taustal on komisjoni ettepanek lisada Iirimaa ja Ühendkuningriigi elektrivõrkude ühendamine Euroopa majanduse taastamise paketist eelisjärjekorras rahastatavate projektide hulka väga teretulnud samm.
Tuleb ka rõhutada, et kui kõik 27 liikmesriiki teevad koostööd, siis saame teha muutusi, mis on vajalikud varustuskindluse tagamiseks.
(Juhataja katkestas kõneleja.)
<D>
komisjoni liige. - (ES) Härra juhataja, tahaksin tänada kõiki arutelu käigus sõna võtnud parlamendiliikmeid.
Usun, et selle mõttevahetuse põhjal võib väita, et arutatava raporti suhtes valitseb väga suur üksmeel ning ühtlasi on olemas väga suur toetus majandus- ja rahaliidu projekti jätkamisele ja ka meie ühisrahale.
Ma ei ütle seda soovist korrata nende inimeste argumente meie seast, kes kümme aastat tagasi majandus- ja rahaliidu loomist toetasid, vaid toetudes analüüsile, mis käsitles kümne aasta jooksul toimunut ja seda, mida me praeguses väga raskes majandusolukorras tegema peame.
Loomulikult ei saa praeguseid probleeme panna euro süüks.
Nagu me kõik teame, ei peitu selle väga sügava kriisi põhjused Euroopas ega euroalas.
Ometi on selge, et peame kriisi tagajärgi kandma, nagu ka ülejäänud tööstusriigid, tärkava majandusega riigid ja arengumaad.
Põhjuseks on, et maailmamajanduses pole eralduda võimalik.
Ent majandus- ja rahaliit annab meile vähemalt vahendid probleemide tõhusamaks lahendamiseks.
Me usume, et koostööd tehes suudame sellest kriisist välja tulla kiiremini kui siis, kui iga riik üritaks üksi tegutseda.
Ma olen nõus kõigiga - ja neid oli palju -, kes väitsid, et Euroopa Keskpank on asutus, mis on loomisest saati enam kui piisavalt õigustanud usaldust, mille me talle Maastrichti lepinguga andsime.
Ma usun, et EKP on oma tööd väga hästi teinud ja seda tööd tuleks toetada, sest see on majandus- ja rahaliidu hädavajalik osa.
Ma nõustun ka kõigi nendega, kelle sõnul peaks stabiilsuse ja kasvu pakt jääma praeguse, 2005. aastal muudetud kuju juurde, et saaksime ära kasutada selle muudatusega kaasnenud paindlikkust, mille üle siin on mitmel korral arutletud.
See paindlikkus võimaldab meil säilitada eelarvedistsipliini ja eelarvedistsipliiniga seotud eeskirju.
See võimaldab meil tagada riigi rahanduse jätkusuutlikkuse.
Kuid samal ajal võimaldab see meil kasutada fiskaalpoliitikat olukorras, mis nõuab aktiivsust seoses maksu- ja fiskaalpoliitika vahenditega.
Eelarvestiimuleid tuleb tõhususe huvides kooskõlastada.
Meie eelarvedistsipliini tagav raamistik muudab kooskõlastamise lihtsamaks, ent seab samas piirid, mis ei lase eelarvestiimulite kooskõlastamise käigus kahjustada riigi rahanduse jätkusuutlikkust.
Kolmandaks, nagu mitmed kõnelejad täna juba mainisid, peame kahtlemata tugevdama euro häält oma valuuta stabiilsuse kaitsel ning kahe- ja mitmepoolsetes suhetes meie valuuta kasutajatega, muude valuutade esindajatega ja eriti maailmamajanduse suurte mõjutajate valuutadega.
See kriis on kokkuvõttes tingitud makromajandusliku tasakaalu puudumisest, millega oleks tulnud tegelda, ent millega ei tegeldud, sest polnud tõhusaid mehhanisme üleilmse tasakaalu puudumise kõrvaldamiseks.
Me arutasime seda Washingtonis ja peame seda arutelu jätkama.
Meie, eurooplased, saame sellega tõhusalt toime tulla vaid siis, kui anname eurole jäägitu poliitilise toetuse ja vajalikud juhtimismehhanismid, et meie valuuta vahetuskursi abil saaks meie huvisid kaitsta nii, nagu need väärivad.
Ma usun, et see on õige tee, nagu märgitakse raportis, nagu ütles eurorühma president, nagu nõustus komisjon ja nagu järgmistel kuudel nõustuvad järjest enam ka liikmesriikide juhid.
See nõuab kooskõlastamist, eeldusel, et tegu on õiget laadi kooskõlastamisega.
See ei tähenda Euroopa Keskpanga sõltumatuse vaidlustamist ega majanduspoliitiliste otsuste kunstlikku kooskõlastamist, sest sellised otsused tuleb endiselt teha igas riigis valitseva olukorra põhjal.
Selline kooskõlastamine ei ole tõeline kooskõlastamine.
Vaja on kooskõlastamist, mis on alati majandus- ja rahaliidu majandusliku osaga kaasas käinud, kooskõlastamist, mis teenib majandus- ja rahaliidu eesmärke nii makromajandusliku poliitika mõttes kui ka seose mõttes, mis peab valitsema makromajandus- ja struktuuripoliitika vahel.
Kui me räägime komisjonis kooskõlastamisest, siis mõtleme sedalaadi kooskõlastamist.
Ma leian, et praeguses olukorras tõestab meid ähvardav majanduslanguse oht, et selline kooskõlastamine on esmatähtis, ning majandus- ja rahaliit annab meile selleks vajalikud vahendid.
<D>
fraktsiooni PPE-DE nimel. - (SL) Kliimamuutuse leevendamine ja energia on Euroopa Liidu arengupoliitikas kaheks oluliseks komponendiks.
Ja nii peabki olema.
Mul on hea meel iga algatuse üle, mis aitab tagada ohutut ning säästvat energiavarustust mitte ainult Euroopas, vaid ka kolmandates riikides.
Lubage mul väljendada kahtlusi, mis peavad olema hajutatud enne, kui selle fondi rajamisega algust teeme.
Esiteks kasvab energia- ja arengu poliitikate valdkonnas pidevalt algatuste arv.
Kahjuks saavutatakse soovitud tulemusi suhteliselt harva.
Algatused eri fondide kujul pole vastastikku harmoniseeritud ja pealegi toimub otserahastamine üksikute projektidesse harva.
Viimatimainitu kehtib ka kõnealuse fondi kohta, mis peaks arengumaades tegutsema piirkondlikke allfonde asutades ning rahastades.
Peaksime arvestama selle võimaliku mõjuga ressursside kasutamise läbipaistvusele, ja mil määral hõlbustavad institutsioonilised tingimused arengumaades nende kavandatud kasutust.
Teiseks, tulemusrikas saab olla vaid õigeaegne tegutsemine.
Mis puutub pakutud maailmafondi, siis pole meil tegu sobiva ajastusega.
Ettepanek tehti aastal 2006 ja me peame selle üle arutelu vaid sellel aastal.
Kolmandaks, tahaksin rõhutada dokumendis endas viidatud tõsiasja: fondi jaoks mõeldud vahenditest ei piisa.
Pole kindlustatud isegi miinimumsummat, mida fondi edukaks toimimiseks ette nähakse.
Vaevalt, et see aitab meelitada ligi erasektori investeeringuid.
Neljandaks, ma ei suuda hästi ette kujutada, et fondi efektiivne toimimine oleks tagatud ainuüksi koostööst liidu ning rahvusvaheliste finantseerimisasutuste vahel.
Meie ettepanekul puudub selge ambitsioon ja teiste maailma arenenud riikidega koostööd arendav ning maailmfondi rahvusvahelistumist käsitlev plaan.
Nagu enne juba mainiti, on idee igati tervitatav, kuid selle lisandväärtust ning tegelikku elluviimist pole veel korralikult analüüsitud.
<D>
Me jõudsime täna otsusele Euroopa Ombudsmani valimise kohta.
See valimine on väga oluline Euroopa Liidu kodanike jaoks, sest Euroopa Ombudsman tegeleb inimõiguste kaitsega.
Ta uurib ELi kodanike kaebusi Euroopa Liidu institutsioonides esinevate rikkumiste kohta.
Nii on eurooplastel teatav kontroll Euroopa Liidu iga organi, ameti, institutsiooni ja ameti üle.
Seetõttu on erakordselt tähtis, et meie kodanikud oleksid oma õigustest teadlikud.
Nad peavad teadma, et pärast Lissaboni lepingu jõustumist on neil võimalik rohkem mõjutada ELi institutsioonide toimimist.
Lisaks on uus ombudsman teatanud oma kavatsusest teha tihedamat koostööd teiste Euroopa Liidu institutsioonidega.
Samuti on positiivne, et uute liikmesriikide kodanikud kasutavad kaebuse esitamise võimalust, mille tunnistuseks on eelmistel aastatel registreeritud kaebuste suhteliselt suur arv.
See näitab, et uute liikmesriikide elanikud on huvitatud Euroopa Liiduga seotud küsimustest ja nad ei ole liidu suhtes ükskõiksed.
<D>
kirjalikult. - (RO) Proua juhataja, volinik, daamid ja härrad.
Energiasektor kujutab olulist majanduslikku ja geopoliitilist tegurit.
Tänapäeval sõltub peaaegu pool ELi energiast impordist, kusjuures prognoosid näitavad meile, et import moodustab 2030. aastaks maagaasitarnetest 70% ja naftatarnetest 100%.
Need peavad olema meie peamised stiimulid ühise energiapoliitika kiireks väljatöötamiseks.
See nõuab, et me võtaksime ühise energiapoliitika rakendamise aluseks kolm sammast: riigisiseste võrkude täieliku ühendamise ELi tasandil, oma tarneallikate mitmekesistamise ja energia säästmiseks aktiivsete meetmete vastuvõtmise.
Kõigi nende meetmete tulemuseks peab samuti olema selliste energiakriiside vältimine nagu praegune kriis, mis hõlmab Venemaa poolt Ukraina kaudu tarnitavat gaasi ja mis põhjustab ELi elanikkonnale suuri probleeme ning häirib ELi majandust.
Kas tõesti on võimalik varastada võrgust gaasi nagu rahakotti taskust?
Kas tõesti on võimalik tarned lihtsalt paari minutiga ilma tarbijat eelnevalt teavitamata katkestada?
Ma arvan, et enne, kui hakata uurima rahvusvaheliste lepingute ja kokkulepete rikkumist ning asjaolu, et tarnija, kes saab suurima osa oma tulust gaasi ekspordist, kohtleb eurooplasi, kes selle gaasi eest usaldusväärselt maksavad, ükskõikselt ja hoolimatult, peame uurima lahendusi ELi energia varustuskindluse jaoks.
<D>
fraktsiooni UEN nimel. - (PL) Hr president, arutelu ohutusmärgiste vallas on kestnud aastaid.
Kuna riikidel on kohustus kaitsta oma kodanikke elu ja tervist ohustavate toodete eest, on mõned nendest vastu võtnud eeskirjad, millega kehtestatakse teatavatele kaubarühmadele mitmesugused nõuded, nagu märgised ja sertifikaadid, ning asjaomastele riiklikele ametiasutustele on pandud vastutus järelevalve eest.
Euroopa Liidus on CE-vastavusmärgis kohustuslik paljude toodete puhul.
See tõendab, et toode on ohutu, ja see tuleb ühtmoodi peale kanda nii kõigest 5 eurot kui ka 50 eurot maksvale triikrauale.
Seega ei ole pluss/miinusmärgi lisamisel suurt mõtet.
CE-vastavusmärgisega varustamise korra suhtes suuri vastuväiteid ei ole.
Probleemiks on muudatuste ebaseaduslik tegemine toodetel, mille tootjad on juba märgistanud, CE-vastavusmärgise ebaseaduslik pealekandmine ning nõuetekohase sertifitseerimismenetluseta sarnaste toodete lisamine juba saadud sertifikaatidele.
Seetõttu peab EL paremini ühitama kõigi tarbijakaitseorganite võetavad meetmed.
ELi piirid tuleb sulgeda, et sertifitseerimata tooted ei pääseks turule, ning kehtestada tuleb tõhus jälgimis- ja teavitussüsteem ning sisse seada rangem ja ühtsem karistussüsteem tagamaks, et CE-süsteemist kõrvalehoidmine ei tasu ära.
Arvestades sertifitseerimise suurt maksumust, peaksid Euroopa Liidu väikesed ja keskmise suurusega ettevõtted saama toetust asjakohaste märgiste omandamiseks.
Fraktsioon UEN toetab kõiki meetmeid, mis on ette nähtud tarbijakaitse ja Euroopa turu tõhusa toimimise tagamiseks.
<D>
kirjalikult. - (FR) Mul on väga kahju, et äsja vastuvõetud suurepärases resolutsioonis Euroopa kosmosepoliitika tuleviku kohta ei leidu ühtegi viidet Kourou kosmosekeskusele.
Euroopa kosmoseuuringute ajalugu on lahutamatult seotud Guyanaga.
See on kõigile nii ilmselge, et meil ei tule enam pähe osutada, et kõik Ariane raketid on seal kokku pandud ja on startinud sealselt stardiplatvormilt.
Avaldan tänu eesistujariik Prantsusmaale, härra Jean-Pierre Jouyet' isikus, kellel tuli pähe seda eilsel arutelul mainida.
Minu arvates tuleb Euroopa kosmosestrateegias kindlasti asjakohaselt arvestada Euroopa kosmodroomi tulevase arenguga, seda nii infrastruktuuri, töötajate kui ka uurimisprojektide osas.
Kourou kosmodroom on Euroopa kosmoseprogrammi aken.
Guyana, mis on Euroopa Liidu äärepoolseim piirkond, väärib tunnustust oma senise ja tulevase panuse eest sellesse strateegilisse poliitikasse.
Mulle oleks meeldinud, kui täiskogu oleks Guyana kosmosekeskusele austust avaldanud ja selgesõnaliselt väljendanud uhkust, mida see kõigis eurooplastes esile kutsub.
Vaid mõne kümnendi jooksul on Kourou keskusest saanud meie Euroopa identiteedi oluline koostisosa.
<D>
komisjoni liige. - Taastuvenergiadirektiivis sisalduv meetod biokütustest lähtuvate kasvuhoonegaaside heitkoguste arvutamiseks võrreldes fossiilkütuste heitkogustega lähtub niinimetatud olelustsükli lähenemisviisist, milles võetakse arvesse ka biokütuste veo käigus, nii Euroopa Liidus kui ka väljaspool, tekkivaid heitkoguseid.
Selles suhtes lubage mul veel kord kinnitada, et vedamisel tekkivate kasvuhoonegaaside heitkoguste vähendamine on üks biokütusepoliitika juhteesmärke.
Teema: Euroopa toiduabiprogramm enim puudust kannatavatele isikutele
2005. aastal kiitis Euroopa Parlament heaks kirjaliku deklaratsiooni enim puudust kannatavatele isikutele suunatud Euroopa toiduabiprogrammi kestvuse kohta.
Deklaratsioonis mitte ei toetatud üksnes alalist toiduabiprogrammi pluss iga-aastast eelarvet, vaid kutsuti üles ka seda laiendama.
Tasakaalustatud toidukoguste jaotamise tagamiseks kutsus Euroopa Parlament üles haarama programmi uusi sektoreid, nagu sealiha, linnuliha ja munad.
Deklaratsiooni täitmine tehti ülesandeks Mariann Fischer Boelile, Euroopa põllumajanduse ja maaelu arengu volinikule.
Tõsiasi on, et kolm aastat hiljem ei ole ikka veel märki uue määruse alustest ja et astutud on vaid tagasihoidlikke samme.
Ikka veel on täiesti ebaselge, millised eelarvevahendid on saadaval.
Toiduabi on Euroopa Liidus, kus 16% elanikkonnast elab allpool vaesuspiiri, vägagi asjakohane küsimus.
Kas komisjon suudab tagada toiduabiprogrammi Euroopa tasandil?
Kas selle tegevuse käigus astub komisjon dialoogi selles vallas tegutsevate Euroopa VVOdega?
<D>
fraktsiooni Verts/ALE nimel. - (DE) Härra juhataja, minagi tänan härra Florenzit, eriti tema kannatlikkuse eest läbirääkimistel.
Selle raporti mahukus näitab, kui paljude küsimustega tegeleda tuli.
Samas tahaksin ma küsida, kui jätkusuutlik on see kokkulepe, millele käesoleva aasta algul selle raportiga viidatakse?
Mäletan väga hästi Poznańis toimunud rahvusvahelist kliimakonverentsi ja eurooplaste äärmiselt nõrka esinemist seal, sest nende ainus mure oli vähendada rahvusvaheliste läbirääkimiste Bali voorus antud kõrgelennulisi lubadusi ja avaldusi ning nad olid paisuvat finants- ja majanduskriisi silmas pidades ametis kliimapoliitika tähtsuse pisendamisega.
Ma usun, et järgmine aasta näitab ära, kas me oleme tegelikult valmis - nagu me nüüd korduvalt lubanud oleme - kohandama seda majandusmudelit, millega me oma tööstusriikides harjunud oleme, tuginedes teadmistele kliimamuutuse kohta.
Arvan, et otsust selle kohta, kas me valime säästva arengu tee, ei ole veel tehtud.
Ban Ki-moon ja Achim Steiner soovitasid Poznańis tungivalt, et kõik liikmesriikide majanduse taastamise kavade ja pankade päästmise pakettide raames võetavad meetmed tuleks ühendada tegevuskavadega, mille eesmärk on võidelda vaesuse ja kliimamuutuse kohutavate tagajärgedega arengumaades, aga ka meetmetega, mis on suunatud tõeliselt kõrgetasemelise kliimakaitse ja uue energiapoliitika saavutamisele.
Minu arvates oleks igasugune Euroopa Liidu tasandi õigusakt selles valdkonnas eesrindlik.
Ühelgi juhul ei ole veel kindel, et Euroopa asub teele moodsa ühiskonna suunas, mida iseloomustab energiatõhusus ja taastuvate energiaallikate kasutamine.
Nüüd - nagu varemgi - sõltub kõik vastusest küsimusele, kas me jätkame kivisöe- ja tuumaenergia kasutamist või hakkame otsima uuenduslikumaid võimalusi.
Loodan, et käsitleme seda küsimust edaspidi niisama konstruktiivselt, nagu me tegutsesime kliimamuutuste ajutises komisjonis, ehkki ma kahtlen selles.
<D>
(CS) Lugupeetud volinik, daamid ja härrad, Montenegro on teinud iseseisvuse ajal silmnähtavaid edusamme.
Uuele riigile on rajatud vundament ning vastu on võetud uus põhiseadus.
Riigi majandus on kasvanud tugevalt 8% võrra ning sellel aastal on tehtud 700 miljoni euro ulatuses siseinvesteeringuid.
Samuti on sõlmitud stabiliseerimis- ja assotsieerimisleping ning Montenegro on astunud esimesi samme Euroopa Liiduga ühinemiseks.
Sellegipoolest peab Podgorica võtma vastu pöördelisi otsuseid, kui soovib, et teekond Euroopa Liitu kujuneks võimalikult lühikeseks ja kiireks.
Oluline on tugevdada õigusnormide toimet ning tagada muude valdkondade hulgas ka sõltumatut kohtuvõimu.
Samuti on tarvis võidelda korruptsiooni vastu veenvamalt kui minevikus ning suurendada läbipaistvust otsuste vastuvõtmisel poliitika ja majanduse vallas, et tagada turumajanduse demokraatlikku ja õiglast toimimist.
Turism etendab Montenegro majanduses põhirolli.
Selle jätkusuutlikkuse tagamiseks on vajalik võtta vastu ühtne õiguslik raamistik, et kaitsta looduslikku keskkonda ja rannajoont.
Daamid ja härrad, Montenegro ja selle naabrite liitumisprotsess hõlbustab ulatuslikuma koostöö tegemist piirkondlikul tasemel.
Olen veendunud, et Kesk-Euroopa vabakaubanduslepingu raames tehtav piirkondlik koostöö aitab samuti lahendada paljusid poliitilisi, majanduslikke ja sotsiaalseid küsimusi terves piirkonnas.
Tahan lõpetuseks esitada komisjonile üleskutse aidata Montenegrol ja teistel Lääne-Balkani maadel arendada piirkondlikku koostööd eeskätt just energia, transpordi ja keskkonna vallas.
<D>
fraktsiooni Verts/ALE nimel. - (DE) Hr juhataja, daamid ja härrad, kõik kohtuotsused on seotud juhtumitega, kus ametiühingud on rakendanud rahvusvaheliselt tunnustatud kollektiivmeetmeid sotsiaalse dumpingu vastu.
Kõigis kolmes otsuses on Euroopa Kohus tunnustanud, et ametiühingutel oli seaduslik õigus neid meetmeid rakendada.
Kuid Euroopa Kohus vaidlustas selle õiguse seoses siseturuga.
Lavali ja Rüfferti kohtuasjades tõlgendati õiguslikku miinimumstandardit ainsa siseturul kehtiva maksimumstandardina.
Seega tõlgendas Euroopa Kohus töötajate lähetamise direktiivi väga eriomasel viisil.
Kuid seadusandja ei olnud seda nii mõelnud.
Direktiiviga seoses tuleb vaba teenuskaubandust edendada ausas konkurentsis ning töötajate õigused tuleb tagada.
Töötajate lähetamise direktiiv sisaldab ka enamsoodustuskorra tingimust töötajate jaoks, kuid seda ei võetud kohtuotsustes arvesse.
Euroopa Kohus loob nüüd Euroopa Liidus olukorra, kus töötajate lähetamise direktiiv on muudetud miinimumdirektiivist maksimumdirektiiviks ja kus on seaduslik seada konkurentsieelis sotsiaalsest dumpingust tähtsamaks.
Rahvusvahelise sotsiaalõiguse raames tuleks nüüd esitada süüdistused vabal siseturul tegutsevatele ettevõtetele.
Võib-olla kritiseerin seeläbi kohtuotsuseid.
Liit ilma sotsiaalse Euroopa samaväärsete elementideta, nagu kollektiivlepingud, kollektiivmeetmed ja võitlus sotsiaalse dumpingu vastu, on määratud siiski hukkumisele ja sel puudub edaspidi kodanike toetus.
Seetõttu on meie fraktsiooni vastus hetkel järgmine: põhimõte "võrdne palk võrdse töö eest samas asutuses" peab olema siseturul vabaduse kriteeriumiga samaväärsel positsioonil.
<D>
Lugupeetud juhataja, see on minu arvates olnud väga hea lahendus ja olen tänulik teie vastutulelikkuse eest minu ja mu kolleegi suhtes.
Omalt poolt hindan lihtsalt kõiki sõnavõtte ja tänamisi, eriti mõnda sõnavõttu, mis oli raporti suhtes helde, ning kodanike õiguste, justiits- ja siseasjade komisjoni koostööd minu raporti osas.
Tahaksin eriti mainida volinik Rogalski sõnavõttu.
Baleaari saarte piirkonda esindava liikmena ja Hispaania liikmena pean ütlema, et võite olla päris kindlad, et põhjus, mis käesoleva raporti ette võtsin, oli soov aidata neid inimesi, neid vanemaid inimesi, kes praegu alaliselt või turistidena Hispaanias meie saartel elavad.
Pean seda väga oluliseks, et neil oleks kõnealune kaitse.
Seega on kõik kindlasti tähele pannud, et hõlmasin enda riigi taotlusse, et see võiks varsti Haagi konventsiooni ratifitseerida ja allkirjastada.
Erinen ministrist vaid ühes punktis.
Nagu olete näinud, ei ole ma teisi eesistujariike maininud.
Ühinen teistega, öeldes, et kokkuvõttes oleks meile meeldinud, kui Prantsuse eesistumine oleks hulga kauem kestnud.
Paljude jaoks meist oli see liiga lühike.
Eelnevalt väljatoodu oli minu ainus eriarvamus.
<D>
fraktsiooni UEN nimel. - (PL) Pr president, volinik, fraktsiooni Liit Rahvusriikide Euroopa Eest nimel tahaksin mõlemat raportööri väga nende töö eest tänada.
Ühtekuuluvuse mõiste on Euroopa Liidus omandanud erilise tähtsuse.
Viited vajadusele vähendada erinevusi eri piirkondade vahel riiklike majanduste liitmise ja nende harmoonilise arengu toetamise eesmärgil ulatuvad tagasi Euroopa Ühenduse asutamislepingu aega.
Neljas aruanne hõlmab ajavahemikku 2000-2006.
See on Guelleci mitmeid väärtuslikke järeldusi sisaldava raporti teema.
See raport esindab kokkuvõtet olukorrast kõigis liikmesriikides.
Samuti toob see välja alad, kus erinevused on suurimad.
Erinevuste vähendamist neis piirkondades tuleb näha pikaajalise ettevõtmisena.
Komisjoni poolt esitatud raport sisaldab paljusid võrdlusparameetreid, mis puuduvad eelnevast dokumendist.
Siiski jääb soovitus kasutada näitajaid, mis täiendaksid põhilist SKTd inimese kohta seoses erinevate NUTSi tasanditega.
Ühtekuuluvuspoliitika on integratsiooni alus ning annab väärtusliku panuse liidu harmoonilisse arengusse.
Selle piirkondlikud, kohalikud ja keskkonnaaspektid on selles kontekstis olulised, nagu pr Staniszewska juba mainis.
Me peaksime samuti tunnistama selle mõju liidu innovatsioonile ja konkurentsivõimele ning seetõttu ka Lissaboni strateegia rakendamisele.
Samuti on olulised demograafilised küsimused, kuna teatud alasid ohustab rahvastikukadu.
Kui me viitame ühtekuuluvusele, tajume seda majandusliku ja sotsiaalsena.
Kiiresti on vaja kohast määratlust territoriaalsele ühtekuuluvusele.
Ühtekuuluvust tuleks mõista kui selle tagamist, et hoolimata sellest, kus elanikud elavad, naudivad liidu elanikud võrdseid võimalusi juurdepääsuks näiteks tervishoiuteenustele, haridusele, kultuurile, Internetile ja transpordile.
Ühtekuuluvuspoliitikat peaks tugevdama ja täiustama sobilike Euroopa Liidu vahenditega.
Eriti oluline on linnadega seotud aspekt, nagu pr Kallenbach esile tõi.
Hiljuti on tõstatatud küsimus, kas valida ühtekuuluvus või konkurentsivõime, võrdsus või tõhusus.
Minu lühike vastus oleks valida mõlemad võrdsel määral.
<D>
Härra juhataja, härra Solana, volinik, kui ma kuulasin umbes kuu aega tagasi Gaza lapsi rääkimas oma maja varemete keskel, kuidas nad olid värisenud, kui pommid langesid, või nende vanemaid kirjeldamas nende 22 päeva ja ööd väldanud põrgut, mis nende elule ja tulevaste põlvkondade mällu alatiseks pitseri vajutas, ei tundnud ma Euroopa üle uhkust.
Ma mõtlesin mõnede meie liikmesriikide juhtide peale, kes peavad ajaloo ees vastust andma oma poliitilise julguse puudumise, kasutamata jäetud võimaluste ja tulevikunägemuse puudumise pärast.
Küsisin endalt: millisesse äärmusesse peavad Iisraeli juhid oma ebainimlikkuse palestiinlaste suhtes ning põlguse seaduse ja põhiväärtuse suhtes viima enne, kui Euroopa peamised poliitilised liidrid julgevad sõrme tõsta ja lõpuks öelda: "Aitab juba!"
Need, kes nimetavad end Iisraeli sõpradeks, et õigustada selle praeguse valitseva klassi karistamatust ja nende suhtes üles näidatud piiramatut leplikust, peaks mõtisklema suure iisraeli kirjaniku David Grossmani sõnade üle, mida siinkohal tsiteerin: "Selles, praegu meie rahvast üle käivas natsionalistliku hüperbooli laines ei teeks paha meenutada, et lõppkokkuvõttes on viimane sõjaline operatsioon Gazas järjekordne samm mööda tulest lõõmavat vägivalla ja vihkamise rada.
See rada, mis mõnikord on võidu, mõnikord kaotusega tähistatud, viib meid vältimatult hävingusse."
Või las nad esitavad endale sama küsimuse, kui kuulus Iisraeli ajaloolane Shlomo Sand, keda samuti tsiteerin: "Külvasime lohutamatut kurbust.
Tõestasime, et meil puuduvad moraalsed piirangud.
Kas oleme tugevdanud rahuleeri palestiinlaste seas?"
Ta jätkab: "Iisrael on tõuganud palestiinlased meeleheitesse."
20 aasta jooksul tunnustasid Yasser Arafat ja Palestiina omavalitsus Iisraeli riiki midagi vastu saamata.
Iisrael keeldus 2002. aastal Araabia Liiga pakkumisest, daamid ja härrad.
Kõik räägivad Araabia Liigast ja nende rahuprojektist.
See on olnud olemas seitse aastat.
Mida on Euroopa teinud, et seda võimalust kasutada?
Tulen seega tagasi Shlomo Sandi sõnade juurde: "Iisrael keeldus 2002. aastal Araabia Liiga pakkumisest Iisraeli täielikult tunnustada 1967. aasta eelsete piiridega."
Iisraeli ajaloolane teeb sellest niisiis järelduse: "Iisrael sõlmib rahu vaid juhul, kui tema poliitikale avaldatakse survet."
See tekitab ühe küsimuse, härra Solana, kuna te ei rääkinud midagi rahvusvahelise õiguse teemal.
Millist survet on Euroopa Liit valmis Iisraelile Gaza ja Läänekalda, sealhulgas Jeruusalemma, osas avaldama, et meenutada selle praegustele ja tulevastele juhtidele, et rahvusvahelise üldsuse liikmeks olemine üldiselt ning eriti partnerlus Euroopa Liiduga on võimalik selle hinnaga, et pole kohta sõjaliseks okupatsiooniks, sõjakuritegudeks ega poliitikaks, mis iga päevaga vägisi suurendab lõhet Euroopa ja araabia-moslemi maailma vahel?
Mina eurooplasena ei tahaks panna kogu lootust Lähis-Ida suunalise poliitika muutumise osas vaid sellele, kes asub Valges Majas.
Ma tahaks siiski uskuda, et Euroopa teeb täispöörde.
(Aplaus)
<D>
(NL) Naabrid hoolitsevad üksteise eest ja üksteisele on toeks.
Kui naaberriikide suhted on head, tuleb see kasuks ka sealsetele elanikele.
Türgi ja Küpros on naabrid.
Kui nad vaatavad üle piiri teisele poole, ei näe nad mitte teineteist, vaid Küprose türgi kogukonda, kes on kahe poole vahele surutud.
Et kõik Küprose elanikud saaksid taas tõepoolest koos elada, on vaja lahendust, mis nõuab mõlemalt naabrilt oma osa täitmist.
ÜRO peasekretär Ban Ki Moon väljendas eelmisel nädalal usku, et Küprose probleemile on tõenäoliselt võimalik leida lahendus.
Parlament peab tegema suurt tööd, et Küprose olukorra muutmisele positiivselt kaasa aidata, otsides konstruktiivselt lahendusi ja kõrvaldades takistusi, mitte neid tekitades.
Jah, Türgi on vaja panna lahenduse leidmise lihtsustamiseks pingutusi tegema.
Just seda nõutakse hääletamisele pandavas raportis.
Siiski ei pea ainuüksi Türgi pingutama.
Kõik mõjutatud pooled peavad oma osa täitma, luues positiivse keskkonna, kus on võimalik leida usaldusväärne lahendus.
Just seda me kõik kokkuvõttes soovime - lahendust.
Et oleks võimalik läbirääkimistega alustada, peame olema toetavad ka kandidaatriigi Makedoonia suhtes, pidades silmas tema nime küsimust.
Liikmesriikidena peame hoolikalt jälgima, et me ei oleks üks osa probleemist, vaid aitaks kaasa lahenduse leidmisele.
Endine Jugoslaavia Makedoonia Vabariik on palju edasi arenenud ning võib olla eeskujuks teistele Balkani maadele, andes võimaluse suurendada piirkonnas stabiilsust.
Peame siinkohal pingutama, et ELi kõige olulisemad eksporttooted - demokraatia, inimõigused, rahu ja turvalisus - oleksid edukad.
<D>
Hääletasin selle ülitähtsa Euroopa pensionisüsteeme käsitleva resolutsiooni poolt.
Euroopa vananeb ja demograafilise olukorra halvenemise ning langeva sündimuse tõttu kasvab pensioniealiste inimeste arv pidevalt.
Seetõttu on sotsiaalkindlustuse ja pensionifondide tähtsus kahtlemata tõusmas, eriti kui arvestada praeguse majanduskriisiga.
Inimesed vajavad vanemas eas kindlustunnet ja seda saab tagada ainult stabiilsete toimivate pensionisüsteemidega.
Euroopa Liidus on hetkel kasutuses 100 erinevat pensionisüsteemi.
Kuna eri liikmesriikide pensionisüsteemid on väga erinevad, ei tunne ELi kodanikud end võrdsetena.
Eriti ELi uutes liikmesriikides elavad inimesed, kes on kogu oma elu töötanud, saavad vanemate ELi liikmesriikide kodanikega võrreldes hoopis väiksemat pensionit.
Seepärast tunnevad nad end teisejärguliste kodanikena.
Kahtlemata kuulub pensionisüsteemide reguleerimine liikmesriikide pädevuse alla, aga on selge, et selles valdkonnas on vaja siiski rohkem Euroopa Liidu kooskõlastamist.
EL peab hoolitsema nende eest, kes kõige enam abi vajavad: puuetega inimesed, töötud ja pensioniealised inimesed.
Euroopa Liit peab oma kodanike heaolu huvides ning liikmesriikide kaudu pensionisüsteemid võrdsustama.
Kahtlemata parandaks see inimeste elatustaset ning soodustaks ELi majanduskasvu.
<D>
raportöör. - (SV) Härra juhataja, volinik, see tõsiasi, et maksud on ELi tasandil tundlikuks teemaks, demonstreerib selle raporti koostamise käigus läbiviidud töö.
Arvasin, et laialdane üksmeel kliimamuutustega toimetulekuks vajalike radikaalsemate meetmete kasutuselevõtu osas hõlbustab poolehoiu leidmist keerulisematele ettepanekutele.
Kuid asjaolud osutusid hoopis teistsuguseks.
Muidugi mõistan ma Heide Rühle kriitikat eesmärkide ulatuse kohta, kuid samal ajal on meie töö peamiseks eesmärgiks siin parlamendis saavutada mõistlikke kokkuleppeid - seda mainis ka volinik ise - ning mida saab rakendada üle kogu meie liidu.
Siinkohal andsin ma järele argumentidele, mis puudutasid nii maksude tõstmise ulatust kui rakendusperioodi.
Nähes kolleegide, Zsolt László Becsey ja Dariusz Rosati suurepärast koostööd, mõistsin, et selleks et aruandega üldse valmis saada, pidin ma olukorraga kohanduma nii, et minu esmaste ettepanekute eesmärke ei saadaks täielik ebaedu.
Komisjoni ettepanek lükati tervikuna tagasi.
Ma ei saavutanud kõike, kuid samas ei kaotatud ma ka kõike.
Luksemburgi kaljude ja Roheliste vahel navigeerimine ei osutunud lõppkokkuvõttes kuigi kergeks ülesandeks.
Transpordist tulenev heide on oluliselt suurenenud.
Peame selles osas midagi ette võtma.
Tõsiasi, et EL liikmesriigid konkureerivad diiselkütuse erinevate maksumääradega, pole mõistlik ega õige, nagu oli seda volinik õigesti täheldanud.
Keegi ei saa arvata, et siseturule mõjub hästi, kui hiiglaslikud veoautod võtavad ette suuri ümbersõite selleks, et täita paagid odava diiselkütusega sellistes kohtades nagu Luksemburg.
See niinimetatud kütuseturism ei mõju halvasti mitte ainult keskkonnale, vaid moonutab ka konkurentsi.
Pealegi toob see endaga kaasa ka maksutulude vähenemise.
Lisaks pole mingit põhjust säilitada pliivabale bensiinile ja diiselkütusele eri maksumäärad.
Siinkohal saavutatigi kompromiss, mida saadikud majandus- ja rahanduskomisjonis peaaegu üksmeelselt toetasid.
Diiselkütuse miinimummaksumäära pakuti tõsta aeglasemalt kui seda oli pakkunud komisjon - praeguselt 302 eurolt 1000 liitri kohta 359 euroni (pliivaba bensiini miinimumaktsiis) 2015. aastaks.
Komisjoni ettepanek oli tõsta seda juba aastaks 2012.
Lätile, Leedule, Poolale, Bulgaariale ja Rumeeniale antakse maksumäärade tõstmisel lisaaega 1. jaanuarini 2016.
Komisjon soovib 2014. aastaks suurendada miinimummaksumäära 380 euroni 1000 liitri kohta.
Selleks, et edasist konkurentsi moonutamist vältida, võtavad saadikud arvesse seda, et need liikmesriigid, kus diisli aktsiisimäär on kõrgem kui 400 eurot 1000 liitri kohta ja pliivaba bensiini aktsiisimäär kõrgem kui 500 eurot 1000 liitri kohta, ei tohi tõsta seda aktsiisimäära enne 2015. aastat.
Härra juhataja, volinik, näeme selgelt, et see on väga tundlik küsimus, eriti just subsidiaarsuspõhimõtet silmas pidades.
Siiski on see võimalik edasitee maksumäärade suurema ühtlustamise suunas.
Samal ajal oleme teadlikud sellest, et vältimatud keskkonnanõudmised mõjutavad tulevasi, finantskontrolli kasutamist käsitlevaid hinnanguid.
Neile, kes arvavad, et ma pole oma nõudmistes piisavalt karm olnud ning eesmärkide ulatusega tagasihoidlikuks jäin, võin öelda, et olen nendega sisuliselt nõus.
Me oleks pidanud saavutama kokkuleppe kõrgemate maksustamistasemete ja lühemate rakendusperioodide üle, nagu seda komisjon ja volinik olid pakkunud, kuid tänane EL pole sama EL mis 5 aastat tagasi - õnnekombel, lisaksin.
Majanduslikud eeltingimused, mis on vajalikud maksumäärade harmoneerimiseks, pole enam samad.
Kui me tegeleme piiriülese heitega, tuleb meil leida mõistlikud kompromissid, mis on vastuvõetavad kõigi jaoks.
Peame kõik sellest aru saama.
Peale selle lisaksin, et paljud vanad liikmesriigid väärivad kriitikat, kuna nad pole järginud varem vastu võetud maksude tõstmist käsitlevaid otsuseid.
Majandus- ja rahanduskomisjon on oma otsustes arvesse võtnud ka ostujõudu ja inflatsiooni käsitlevaid kaalutlusi.
Naftahind lööb uusi rekordeid.
Viimati kuulsin uudistest, et naftahind oli tõusnud peaaegu 110 USA dollarini barreli eest.
Nüüd, kus on jõutud kokkuleppele aktsiisimäärade järkjärgulises ühtlustamises, mida loodetavasti märkab ka volinik - vähemalt majandus- ja rahanduskomisjonis, - ning homme loodan oma parlamendiliikmetest kolleegide toetusele, laiapõhjalisele toetusele selleks, et valmiks aruanne, millele saaks põhineda edasine töö.
<D>
Stockholmi programmiga nähakse ette Euroopa kaugeleulatuv poliitika õiguse ja turvalisuse valdkonnas eesmärgiga luua kodanikukeskne Euroopa.
Püstitatud sihid hõlmavad seadusandlikku ettepanekut tihedama koostöö kohta abielulahutusele kohaldatava õiguse vallas.
Euroopas on 20% lahutustest seotud rahvusvaheliste abielupaaridega.
Sellised lahutused nurjuvad teinekord lõputu bürokraatia tõttu ja seetõttu, et riiklikelt süsteemidelt ei saa selgeid vastuseid.
Sageli kannatavad õigusmenetlusest tuleneva emotsionaalse stressi ja pinge pärast enam lapsed ja nõrgem abielupool.
Võimaluse korral oleks parimaks lahenduseks vahendussüsteemi loomine, nimelt sõbraliku kokkuleppe saavutamine osaliste vahel.
Sellega seoses oleks kohane viidata mõistetele, mis sisalduvad Euroopa Parlamendi ja nõukogu 21. mai 2008. aasta direktiivis 2008/52/EÜ vahendusmenetluse teatavate aspektide kohta tsiviil- ja kaubandusasjades ning Euroopa vahendajate käitumisjuhendis.
Oluline on ka see, et kõik kodanikud pääseksid ligi nüüd komisjoni andmebaasist kättesaadavale ajakohastatud ja põhjalikule teabele, mis ei hõlma üksnes lahkukolimist ja abielulahutust, vaid ka vahendustegevust käsitlevate riiklike ja ELi õigusaktide ja menetluste põhitahke.
<D>
volinik. - Hr president, komisjon on jätkuvalt väga mures kohutava humanitaarolukorra üle Kivus, eriti Põhja-Kivus, kus riigisiseselt ümberasustatud isikute arv - mis praegu ainuüksi Põhja-Kivus ületab 800 000 piiri - on 2007. aasta jooksul kahekordistunud, suurendades seega muret tekitatavalt juba niigi raskusi kannatava elanikkonna haavatavust.
Samal ajal mõistame me hukka ja oleme teadlikud piirkonnas toimuvatest ränkadest inimõiguste rikkumistest - sealhulgas lapssõdurite värbamisest ja laialt levinud seksuaalsest vägivallast.
Samas on selles olukorras oluline meeles pidada, et tänane kriitiline olukord Põhja-Kivus - mida on halvendanud 2007. aasta teises pooles toimunud sõjategevus - on selles piirkonnas kestnud aastatepikkuse sõja tulemus.
Kivu konflikti algpõhjused ulatuvad tagasi Rwanda genotsiidini 1990. aastate alguses, pidades samal ajal meeles, et sel on ka mitmeid kohalikke põhjusi - näiteks etniliste vähemuste ebapiisav poliitiline esindatus, maavarade rüüstamine ja maa omandiõiguse küsimused -, mis aitavad oluliselt kaasa ebastabiilsusele ja ebakindlusele Kongo Demokraatliku Vabariigi idaosas.
Seepärast tervitab komisjon hiljutist Goma rahukonverentsi ja järgnevaid relvarahusid kui positiivseid samme pikaleveninud konflikti lahendamise suunas Kongo Demokraatliku Vabariigi idaosas.
Konverentsil taastati president Kabila usaldusväärsus pärast sõjaväe lüüasaamist kindral Nkunda vägedelt 2007. aasta lõpus ja käivitati provintsidevaheline dialoog, mida komisjon on alati toetanud.
Peale selle rõhutati kooskõlas Kongo Demokraatliku Vabariigi ja Rwanda vahel nende 2007. aasta novembri Nairobi ühiskommünikees võetud kohustustega Goma konverentsil veel kord vajadust käsitleda endiste Rwanda relvajõudude probleemi kui prioriteeti.
Samal ajal väljendati selgelt, et tegelda tuleb konflikti algpõhjustega, taastades samas riigi võimu maa idaosas.
Seda öelnud, ei tohi unustada, et Gomas või Nairobis midagi lõplikult ei lahendatud.
Kivu kriisi algpõhjustele püsiva lahenduse leidmine ja seega püsiva rahu tagamine võtab aega.
Küll täiendades üksteist, on Nairobi ühiskommünikee ja Goma konverents raske ja pika protsessi julgustav algus, kuid kõigest algus.
Peamine eesseisev katsumus on nüüd Nairobi ja Goma konverentsi kohustuste tõhus elluviimine.
Tuleks tagada, et asjaomased huvirühmad oma võetud kohustustele kindlaks jääksid.
EL jätkab tähelepanelikku jälgimist ja selles protsessis aktiivselt osalemist.
Selles kontekstis on rahvusvahelised meetmed kongolaste toetuseks vägagi vajalikud.
Komisjon koos liikmesriikidega on valmis jätkama Kivus olulise rolli etendamist.
Oma humanitaarabi- ja taastamisprogrammide ning suutlikkuse suurendamise programmide kaudu oleme me alati olnud üks olulisemaid rahastajaid idas.
Me oleme valmis oma toetust piirkonnale veelgi suurendama, eriti Euroopa algatuste kaudu, samuti tihedas koostöös ÜROga.
<D>
Härra president, mind häirib selle Afganistani seaduse muudatuse juures kõige rohkem, et naistelt võeti õigus saada arstiabi.
See on tingitud keelust, et naised ei tohi ilma abikaasa loata kodust välja minna ja käia arstlikul läbivaatusel.
Afganistan on riik, kus aastatepikkuse kodusõja tõttu on haiglate ja nende varustuse olukord katastroofiline.
Maamiinide kasutamise tõttu on takistatud juurdepääs veele.
Hügieenioskusi ja teadmisi sellest, kuidas ravida väiksemaid haigusi ilma arstiabita, ei anta enam põlvkonnalt põlvkonnale edasi, nagu seda varem tavaliselt tehti.
Emad ei ütle noortele naistele edasi, et beebi vannitamisel võib kasutada kummelit, sest sellel on desinfitseerivad omadused.
Liiga sageli on ema lihtsalt ära tapetud.
Peale selle dramaatilise olukorra võib arsti juurde või tervishoiuasutusse pääsemise takistamisel olla katastroofilised tagajärjed kogu põlvkonnale.
Peame püüdma selle probleemi kultuurilistest erinevustest hoolimata lahendada.
<D>
nõukogu eesistuja. - (PT) Hr Posselt, professor Ukshin Hoti on üks enam kui 2 000 inimesest Rahvusvahelise Punase Risti Komitee (ICRC) nimekirjas, kelle perekonnad on andnud teada nende kadumisest Kosovo konflikti ajal.
ICRC on alates 1998. aasta jaanuarist kogunud teavet Kosovos kadunuks jäänud inimeste kohta.
See teave on saadetud Belgradi ja Pristina ametiasutustele koos palvega, et nad teeksid kõik endast oleneva nende inimeste asukoha teadasaamiseks.
Samuti töötab ICRC Kosovos selle küsimusega tihedas koostöös ÜRO missioonidega Kosovos.
Osana dialoogist Prištinale ja Belgradile kahepoolset huvi pakkuvates küsimustes, on kadunud isikute töörühm, milles on esindajad mõlemast valitsusest, kohtunud Punase Risti egiidi all korrapäraselt alates 2004. aasta märtsist.
Töö käib mõlemal poolele, et tuvastada kadunud isikute asukohad, kuid edasiminek on olnud aeglane.
Õigus teada, kus viibivad kadunud kallid inimesed on humanitaarõiguse ja inimõiguste alusküsimus.
Sellest tulenevalt Euroopa Liidu nõukogu toetab rahvusvaheliste ja Serbia ja Kosovo kohalike asutuste tehtud tööd selles suunas ja julgustab neid oma jõupingutusi suurendama.
<D>
(SK) Järjest suurem hulk võlts- ja piraatkaupu rahvusvahelisel turul suurendavad ohtu maailma majanduse jätkusuutlikule arengule, tekitavad kahtlemata rahalist kahju originaalkauba tootjatele ning ühtlasi rikuvad autorite ja tootmisse kaasatud isikute intellektuaalomandi õigusi.
Samuti kujutavad need endast ilmselgelt ohtu tarbijatele ja põhjustavad töökohtade kadumist Euroopas.
Piraatlus- ja võltsimisvastast võitlust käsitlev mitmepoolne leping võib olla tõhus vahend sellise tegevuse ohjeldamiseks.
Kuid ma ühinen siiski oma kolleegidega ja rõhutan vajadust läbipaistvuse ja suurema usaldusväärsuse järele igasuguste sedalaadi läbirääkimiste ja lepingute puhul.
Pean võrdselt tähtsaks, et leitaks tasakaal nende õiguste, mille kaitsmisest me huvitatud oleme, ja meie ühiskonna jaoks esmatähtsate õiguste vahel.
Mõne isiku õiguste jõustamine või kaitsmine ei tohi kahjustada teiste isikute õigusi ja põhjendatud huve.
Viitan eelkõige nendele lepingu sätetele, mille eesmärk on kriminaliseerida täiesti ohutuid tavakasutajaid, kuid millega ei karistata suuri rikkujaid.
Mulle tundub absurdne, et piirikontrolli käigus võib konfiskeerida tehnilisi seadmeid, mis sisaldavad isiklikuks kasutamiseks mõeldud audio- ja videosalvestisi.
Meie õiguskorras on kopeerimine isiklikuks otstarbeks ilma ärilise eesmärgita tavaline, mitte ebaseaduslik.
Austatud volinik, miks ei tohiks näiteks üliõpilane kopeerida raamatut, mida tal kooli jaoks vaja on?
Ma rõhutan veel kord, et peame andma oma nõusoleku vastuvõetavale autoriõiguse kaitsele.
Kuid ACTA praeguse versiooni taga on nende USA plaadifirmade lobistide töö, kes oma kasumi jahil kavatsevad terroriseerida ja kurjategijateks tembeldada suurt osa meie ühiskonnast, eriti Euroopa Liidu liikmesriikide kodanikke.
Pean hiidtrahve, kohatuid kontrolle, suletud uste taga toimunud lepinguläbirääkimisi ja muud sellist ebaproportsionaalseks.
Seepärast tahaksin paluda, et Euroopa Komisjon ei annaks alla lobistide tohutule survele, vaid koostaks ACTA praegusele versioonile mõistliku ja tasakaaluka alternatiivi.
<D>
komisjoni liige. - Härra juhataja, mul on hea meel, et saan kõnelda käesoleval Euroopa Parlamendi osaistungjärgul, millel käsitletakse muu hulgas komisjoni hinnangut riiklikele energiatõhususe tegevuskavadele, mis esitati 2008. aasta novembris teise strateegilise energiaülevaate paketis ja varasemas, 2008. aasta jaanuari komisjoni teatises.
Komisjoni üksikasjalikum tehniline hinnang riiklikele energiatõhususe tegevuskavadele esitatakse käesoleva aasta kevadel riiklike energiatõhususe tegevuskavade kohta koostatavas komisjoni dokumendis.
Seepärast soovin kasutada juhust ja tänada raportöör Gyürki tehtud töö eest, samuti tööstuse, teadusuuringute ja energeetikakomisjoni väärtuslike arutelude ja selgituste eest.
Viimastel aastatel on komisjon väga selgelt välja öelnud, et energiatõhusus on Euroopa Liidu energiapoliitika esmatähtis küsimus ja väga oluline alus 2020. aasta 2020 vati eesmärgi saavutamiseks ning selles on riiklikel energiatõhususe tegevuskavadel keskne roll.
Nagu teate, on energia lõpptarbimise tõhusust ja energiateenuseid käsitlevas direktiivis sätestatud liikmesriikide kohustus esitada tegevuskavad ja näidata, kuidas nad kavatsevad praktikas riiklikke energiatõhususe eesmärke täita.
Esialgne tähtaeg liikmesriikide tegevuskavade esitamiseks oli 30. juuni 2007, kuid nagu teada, jäid paljud liikmesriigid hiljaks.
Viimase riikliku energiatõhususe tegevuskava sai komisjon kätte 2008. aasta juunis.
Praeguse seisuga on komisjon lõpetanud eraldi hinnangute andmise ja saatnud hindamistulemuste kohta kõikidele liikmesriikidele kirjad.
Seejärel toimus hulk kahepoolseid kohtumisi ja mitme liikmesriigi kinnitusel soovivad nad ise järgmiste kuude jooksul oma riiklikke energiatõhususe tegevuskavasid parandada.
Nagu tööstuse, teadusuuringute ja energeetikakomisjoni liikmed on märkinud, on esimesest riiklike energiatõhususe tegevuskavade koostamisest kujunenud tõeliselt kasulik harjutus.
Tõepoolest, paljud liikmesriigid koostasid esimest korda laiahaardelise energiasäästu käsitleva tegevuskava.
Suur osa neist tunnistas, et nende jaoks oli tegevuskavade koostamiseks vajalik sektoriülene tegevus väga kasulik.
Energiateenuste direktiivi kohaselt on riiklikel energiatõhususe tegevuskavadel vaid piiratud roll.
Siiski on komisjon oma 2008. aasta novembri teatises ja teistes hiljutistes avaldustes julgustanud liikmesriike tegevuskavade osatähtsust suurendama.
Komisjon koostab Euroopa Liidu uue energiasäästu tegevuskava, mis tugevdab ja koondab Euroopa Liidu asjakohaseid meetmeid, aidates sellega ELi liikmesriikidel, ettevõtetel ja kodanikel energiat tasuval viisil säästa.
Oma raportis nõudsite komisjonilt tungivalt ettepanekut siduvate energiasäästu eesmärkide kohta.
Teatavasti ei ole praegune eesmärk säästa 2020. aastal 20% primaarenergiast kohustuslik.
Komisjon leiab siiski, et kliima- ja energiapaketi ning teises strateegilises energiaülevaates sisalduvate ettepanekutega suudame need 20% kokku hoida.
Härra Gyürki raport näitas õigustatult ka seda, et rahalist toetust tuleb suurendada.
Energiasäästuga seotud finantsküsimusi on komisjon käsitlenud 26. novembri 2008. aasta Euroopa majanduse elavdamise kavas ja ta on nendega tegelnud ka teiste kooskõlastatud meetmete kaudu, mille eesmärk on luua töökohti, sageli väikestes ja keskmise suurusega ettevõtetes, sest investeeringud energiatõhususse - eelkõige ehitistes - on enamasti seotud väikesemahuliste renoveerimisprojektidega.
Lõpetuseks soovin meelde tuletada, et praeguse komisjoni volituste ajal on Euroopa Liidu juhid energiatõhususe edendamisele tõeliselt palju tähelepanu pööranud.
Energiatõhususse ja asjakohastesse uutesse tehnoloogiatesse tehtavate investeeringute suurendamine aitab tagada säästva arengu ja ka varustuskindluse.
Energiatõhususe ulatuslik mõju ulatub energiapoliitikast palju kaugemale.
See mõjutab positiivselt tervet Euroopa Liidu majandust - tõhususe suurendamine võimaldab luua uusi töökohti, soodustab majanduskasvu ja parandab konkurentsivõimet.
Nagu te väga õigesti mainisite, on see just see, mida me peaksime praegusel raskel ja keerulisel ajal tegema.
<D>
(SV) Austatud juhataja, arvan, et arutelu selles etapis ei ole enam kahtlusi Balkani kodanikele viisavabaduse tähtsuse osas.
Vaba reisimise võimalus on koos haridusega ehk tähtsaim vahend, mida saame pakkuda uutele põlvkondadele, kellelt eeldame suurt pühendumist demokratiseerimisprotsessile kogu piirkonnas.
Seega tervitan ettepanekut Serbias, Makedoonias ja Montenegros viisarežiimi kaotamise kohta.
Üksikute riikide edusammud teekonnal Euroopa Liidu suunas tähendavad edusamme kogu Balkanile.
Mõned neist riikidest on kaua aega oodanud, mõned võib-olla kauemgi veel kui tarvis.
Meie Euroopa Parlamendis ja kaks riiki, mis veel viisavabastusse hõlmatud ei ole, peaksime sellest õppima.
Kuigi see on väga tundlik poliitiline teema, tahaksin mainida, et viisavabastuse eeskirjad on selged ja universaalsed.
Tingimusi tuleb täita.
Ärgem aga tehkem seda rohkem poliitiliseks teemaks kui vaja.
Vaadakem seda, mida tuleb teha, ning kuidas saame võimalikult kiiresti tagada, et Bosnia ja Hertsegoviina ning Albaania saaksid varsti ühineda viisavabade riikide grupiga.
Bosnia ja Hertsegoviina on hiljuti suuri edusamme teinud ja on varsti täitnud enamiku tegevuskavas järelejäänud nõuetest.
Seega kutsun Bosnia ja Hertsegoviina tegijaid üles vastu võtma korruptsioonivastast seadust ja kehtestama eeskirju teabevahetuseks erinevate politseiteenuse osade vahel nii kiiresti kui võimalik.
Kutsun neid üles üritama tagada, et see töö septembri lõpuks lõpule viidaks, enne kui raport tagasi komisjonile saadetakse.
Komisjoni uues analüüsis eeldan siis, et see annab omapoolse hinnangu sellele, milliseid edusamme on tegelikult tehtud ning, kui Euroopa Liidu nõuded on täidetud, pakub välja, et nõukogu kiidaks heaks viisavabaduse Bosniale ja Hertsegoviinale.
Loodan, et see jõustub 2010. aasta juulis.
<D>
(DE) Proua juhataja, Hannes Swoboda raport on julgustav, realistlik ja tasakaalustatud.
Ma õnnitlen teda selle puhul.
See näitab, Horvaatia tehtud edusamme, näiteks eeskujulikku seadusandlust vähemuste valdkonnas, konstruktiivset koostööd Haagi tribunaliga, suuremat tahet korruptsiooniga võidelda ning eelkõige parlamendi ja valitsuse kokkulepet kalapüügikohtade kaitsetsooni suhtes, mille saavutamine oli eriti raske.
Horvaatia ja Euroopa Komisjon peavad nüüd kasutama kõiki oma ressursse, et läbirääkimised eelolevate peatükkide üle oleks kiired ja rahuldavad.
Rahvusvaheline vahekohtunik peaks saama võimaluse lahendada lõpuks piiriprobleemid Sloveenia ja Horvaatia vahel.
Horvaatial on selles regioonis mängida võtmeroll ning ta tuleks peatselt Euroopa Liitu vastu võtta.
Kahepoolsed probleemid ei tohi saada takistuseks.
Makedoonia kohta võin teile öelda, et viibisin seal nädalavahetusel ühel konverentsil ning meeleolud on pärast NATO eitavat vastust tõesti väga ärritunud.
Inimestele tundub, et neid on ebaõiglaselt koheldud.
Erik Meijeri raport näitab seda kivist teerada, mille see riik on juba edukalt läbinud.
Kindlasti on veel palju teha, aga kui nimeprobleem ripub pidevalt kõige kohal nagu Damoklese mõõk, on raske teistes poliitikavaldkondades edasi liikuda.
Ma olen olukorda jälginud alates 1992. aastast ning tahaksin, et Makedoonia ja Kreeka lõpuks ometi nimevaidlusele lahenduse leiaks, seda eriti noorema põlvkonna pärast.
Mõlemad pooled on viimastel nädalatel järelandmisi teinud ning mõlemad peavad tegema veel ühe sammu teineteise poole.
Minu arvates ei käiks see kokku meie euroopalike väärtustega ning oleks tegelikult vastutustundetu, kui vetot peaks taas kord kasutatama selleks, et tõkestada riigi ühinemist Euroopa Liiduga.
Seda ei tohi juhtuda!
<D>
Proua juhataja, see on kohutav õigusakt.
See on kohutav sellepärast, et teeb kriminaalkurjategijaks tööandja, mitte ebaseadusliku sisserändaja.
See on absurdne.
See tekitab kõikides tööandjates halva eelaimduse alati, kui nad kedagi tööle peavad võtma.
Kas te suudate ette kujutada, mis juhtub, kui potentsiaalne tööandja vaatab potentsiaalset töötajat ja hakkab küsima äärmiselt urgitsevaid küsimusi?
Lisaks ei ole sellel midagi pistmist Euroopa Liiduga.
See peab olema liikmesriikide õigusaktide ja riikide valitsuste teema - liikmesriikide parlamendid peavad otsustama, keda nad oma riiki tahavad ja keda mitte.
Riikide tööandjate kriminaalkurjategijateks tegemine süveneva majandussurutise ajal on absurdne.
See õigusakt ei tohi kunagi päevavalgust näha.
<D>
fraktsiooni IND/DEM nimel. - (SV) Härra juhataja, jahipidamine on ammu tekkinud tava.
Iga liikmesriik soovib kaitsta erinevat jahipidamistraditsiooni.
Seetõttu kujutab tänane arutelu endast pika protsessi kokkuvõtet.
Erinevad tugevad soovid tekitasid vastuolu, peeti palju arutelusid ning variraportööril ei võimaldatud võtta osa kolmepoolsetest kohtumistest.
Paljud esialgsed ettepanekud oleksid võinud kahjustada liikmesriikide jahipidamiskultuuri.
Kahjuks ei piisanud Euroopa tulirelvapassist kui ainsast dokumendist, mida nõutakse jahi- ja laskesportlaste relvade juhusliku kasutamise korral teises liikmesriigis.
Liikumisvabadust takistab asjaolu, et teatavates liikmesriikides on lubatud nõuda lisadokumente.
Ühenduse jahimehed ja laskesportlased peavad taluma suuremat bürokraatiat kui kolmandate riikide kodanikud.
Õnneks on keelustatud maksude nõudmine niisugustelt lubadelt.
Protsessi käigus püüdsin ma variraportöörina mõjutada kõnealuseid juhuseid käsitlevat lõplikku raportit, kui mul võimaldati kohtumistel osaleda.
Oma töös keskendusin ma peamiselt kahele küsimusele.
Ma soovisin takistada relvade Internetist tellimise keelustamist ning hoida ära muudatused erandite tegemises koolidele, kes pakuvad koolitust loodusressursside haldamises ja laskespordis.
Äärepoolseimates piirkondades takistaks Internetist relvade tellimise keelustamine relvadele juurdepääsu jahipidamise eesmärgil.
Rootsis kehtivad meil praegu tõhusad õigusaktid Interneti-ostude kohta, mille on heaks kiitnud nii jahimehed kui ametiasutused.
Teine küsimus käsitles minimaalset vanust, mis mõjutaks mitmeid keskkooliprogramme.
Rootsis on jahipidamise alasel koolitusel oluline osa tulevastele põlvedele jahipidamise ja jahiloomade kaitsmise alaste oskuste õpetamisel.
Nüüd võivad meie jahipidamistraditsioonid edasi elada.
Kohmakast bürokraatlikust ettepanekust on saanud vastuvõetav, kuigi mitte ideaalne kompromiss.
<D>
Mina soovin samuti nõukogu eesistujat tervitada ja soovin Prantsusmaale eesistumisajaks kõike head.
Mul on kaks küsimust.
Esiteks: kas eesistuja on mõelnud hädaabiliini sisseseadmisele?
See oleks hea algus.
Paljudes riikides on hädaabi telefon.
Kas seda ei saaks laiendada teistesse riikidesse?
Teiseks, kas eesistuja ei saaks nimetada orienteeruvat ajakava nende plaanide elluviimiseks.
See on teema, millega kõik nõustuvad ja mille rakendamist soovivad, kuid mis näib bürokraatia taha toppama jäävat.
Kui midagi juhtub, küsivad kõik, miks seda juba tehtud ei ole.
Kas eesistuja saaks anda meile ajalise raamistiku ja öelda, kas on mõeldud hädaabi telefonile?
<D>
Energia on üks elu põhivajadusi.
Inimkond lakkas aga juba mõni aeg tagasi olemast rahul pelgalt esmaste elutingimustega; me oleme püüelnud ka selle poole, et saavutada selline ühiskondlik areng, mis muudab meie elu lihtsamaks.
Just seetõttu võib energia puhul täheldada ühiskonnas toimuvatele majanduslikele suundumustele sarnaseid suundumusi.
Alles hiljuti hakkasime aga vaatlema üksikisiku jõukust terviklikumast vaatenurgast ja me ei mõõda seda enam üksnes inimese ostujõu kriteeriumile tuginedes.
Seega peame energia puhul leidma õige tasakaalu tarnete kindluse ja usaldusväärsuse, keskkonna kaitsmiseks ja kliimamuutustega võitlemiseks võetavate meetmete ning konkurentsivõime vahel.
Meie fraktsioon toetab kõiki kolme eesmärki kui Euroopa ühise energiapoliitika nurgakive ja selles suhtes tunneme proua Laperrouze'i raporti üle heameelt.
Kliimamuutused ja probleemid, millega puutusime kokku jaanuaris seoses Vene gaasi edastamisega Euroopasse, on tõestuseks sellest, kui oluline on ühise energiapoliitika puhul tarnete mitmekesisus.
Selleks, et hõlbustada energiavarude importimist erinevate varustuskanalite kaudu, peab Euroopa Liit võimalikult kiiresti käivitama projektid, mis tugevdavad meie energiaalast infrastruktuuri.
Seoses sellega peame tagama, et oleme suutelised importima gaasi nii erinevatest transiidiriikidest kui ka erinevatest energiat eksportivatest riikidest.
Selles suhtes on äärmiselt oluline Nabucco projekti elluviimine.
Sellele lisaks on meil vaja oma energiaallikate valikut rikastada.
Selles peab eelkõige olema suurem osakaal nendel energiaallikatel, mis ei tekita kasvuhoonegaase, seega siis nii taastuvatel energiaallikatel kui ka tuumaenergial.
Me ei saa täielikult selga pöörata ka kivisöele, kuid me peame tagama, et kasutame parimaid võimalikke tehnoloogiaid, näiteks neid, mis võimaldavad süsinikdioksiidi koguda ja säilitada.
Sooviksin rõhutada, et tõhus energiakasutus on meie prioriteetne ülesanne.
Arvukad uuringud on siiski näidanud, et peame investeerima oma finantsilist, intellektuaalset ja loovat jõudu tootmis- ja edastusvõimsusse.
Isegi kui me rakendame kõiki nimetatud meetmeid, ei suuda me veel mõnda aega oma sõltuvust energiaimpordist nullini viia.
Energiaimpordiga seotud probleemide minimeerimiseks peame formuleerima tõhusa energiaalase välispoliitika.
Seetõttu sooviksin, et võetaks vastu Lissaboni leping, mille abil saaks kõrvaldada institutsioonilised tõkked, mis takistavad erinevates valdkondades ühise välispoliitika kujundamist.
Siinkohal vihjan Iirimaale ja me jääme lootma, et Iiri rahvas lahendab selle probleemi.
Meie ootused seoses ühise energiaalase välispoliitikaga on aga realistlikumad, kui astume konkreetseid samme valdkondades, mis on juba ühise energiapoliitika raames määratletud.
Olen seisukohal, et peaksime võtma vastu kolmanda gaasi- ja elektrituru liberaliseerimise paketi juba Euroopa Parlamendi käesoleva koosseisu ametiajal ning sellega koos ka ühtsed turueeskirjad terve Euroopa Liidu jaoks.
Lubage mul lõpetuseks esitada oma arvamus päevakorras olevate muudatusettepanekute kohta.
Ma leian, et proua Laperrouze'i raporti piisavalt hea kvaliteet kõrvaldab vajaduse sellesse mingeid olulisi parandusi sisse viia.
Pikaajalised eesmärgid, mille saavutamine toimub 20-20-20 paketi raames ja millele on oma toetuse andnud nii Euroopa Ülemkogu kui ka Euroopa Parlament, peaksid jääma muutumatuks.
Meie fraktsioon ei toeta muudatusettepanekuid, millega püütakse vähendada energiaallikate mitmekesistamist.
Me toetame aga neid parandusettepanekuid, millega püütakse suurendada tarnemarsruutide arvu ja parandada energiavarustuse kindlust Euroopa Liidus.
Lõpetuseks sooviksin õnnitleda raportööri suurepärase raporti puhul ja tänada teda koostöö eest.
<D>
komisjoni asepresident. - (IT) Pr juhataja, daamid ja härrad, üldise eesmärgina ei puuduta see minu arvates üksnes idapoolseid riike, sest üldiseks eesmärgiks on toetada tugevat, karmi ja pidevat võitlust korruptsiooni vastu.
Võitlus korruptsiooni vastu ei saa lõppeda, kui riigist saab näiteks Euroopa Liidu liige.
Me oleme töötanud paljude kandidaatriikidega, kellest on saanud Euroopa Liidu liikmesriigid.
Need riigid on saavutanud väga head tulemused ja meie huvi praegu on töötada näiteks nende riikidega, kes ei ole kandidaadid, vaid on lihtsalt meie naabrid: Lääne-Balkani riigid, tähtsad partnerid nagu Ukraina, riigid, kellega meil on oluline partnerlussuhe.
Ma arvan, et meie huvides on alati aidata neil riikidel välja juurida korruptsioon ning äril ja poliitikal on alati seos korruptsiooniga.
Minu vastus sellele küsimusele on kindlasti jaatav.
Euroopa Liit on huvitatud, ja ma arvan, et see on meie huvides, ja ma ütleksin ka, et see on nende riikide elanike huvides, sest inimesed, kes kannatavad poliitikaga seotud korruptsiooni tõttu, ei saa igapäevaselt oma õigusi teostada.
See on midagi, mis me võlgneme Euroopale ja nende riikide inimestele.
<D>
autor. - (IT) Härra juhataja, volinik, daamid ja härrad, me võime täheldada kogu Euroopas üldist toiduainete hinnatõusu.
Läbi viidud turu-uuringutest ilmneb, kuidas Euroopa tarbijad muudavad radikaalselt oma toitumisharjumusi, olles sunnitud erakordselt kõrgete hindade tõttu valima teistsuguse kvaliteediga ja teist liiki tooteid kui varem.
Hinnatõusus võib ühelt poolt süüdistada ülemäära suurt vaheetappide arvu, enne kui tooted tootjalt tarbijani jõuavad, ning teiselt poolt suuremate kaupluste kettide kohaldatavat ülemäärast juurdehindlust.
Üks on siiski kindel: hinnatõusus ei saa ja ei tohi süüdistada põllumajandustootjaid, kes on muret tekitava olukorra peamised ohvrid.
Härra juhataja ja volinik, me usume, et täna tuleb rohkem kui kunagi varem kaitsta Euroopa põllumajandusmudelit, et kaitsta liikmesriikide põllumajandusturge rahvusvaheliste hinnakõikumiste eest ning Euroopa põllumajandusele iseloomulikke tootmismudeleid ja maakasutust.
Me väljendame heameelt nõukogu hiljutise otsuse üle ratifitseerida ettepanek vähendada 2008. aastaks ette nähtud tootmisest kõrvaldatud maa hulka nullini.
Kuid see ei ole veel piisav, et leevendada meie muret teraviljavarude olukorra ja teravilja tõusvate hindade pärast maailma turgudel.
Me peame töötama ka ühiste turukorraldustega ja kasutama neid mehhanisme turu tasakaalustamiseks - see aitaks toiduainete hinda vähemalt siseturul langetada.
Me tegime komisjonile hiljutises küsimuses ettepaneku suurendada kohe piimakvoote vähemalt 2-3% võrra, et stabiliseerida selle laiatarbekauba hinda.
Kõnealuses raskes majanduskliimas on Euroopa Liidul ja liikmesriikidel vastutus aidata tarbijatel säilitada nende ostujõud ja samal ajal tagada põllumajandustootjate õigus sissetulekule.
<D>
fraktsiooni PPE-DE nimel. - Proua juhataja, tahaksin volinik Ferrero-Waldnerit selle avalduse eest tänada.
Minu arvates on väga oluline, et pärast ELi ja Hiina tippkohtumist - ja eriti ELi ja Hiina inimõiguste alast dialoogi - oleks parlamendi liikmetel võimalik tulemustega tutvuda.
Ma ei taha kulutada aega ELi ja Hiina tippkohtumisele.
Tahan rääkida inimõiguste dialoogist, sest see viis mind eelmise aasta maikuus Beijingi, kui ma koos pr Flautrega valmistasin ette raportit Euroopa demokraatia ja inimõiguste algatuse reformi kohta.
Tahan täna õhtupoolikul rääkida nende eest, kes ise enda eest rääkida ei saa.
Nendeks on loomulikult enamik Hiina inimestest, kes tahavad muutusi ja reforme.
Seda liikumist juhib teiste seas Gao Zhisheng, kristlasest jurist, kes kadus oma kodust Beijingis, kus teda hoiti koduarestis pärast tema eelmisel aastal õõnestustegevuse eest süüdimõistmist.
Kuna ma tean, et tema nimi oli dialoogi käigus tõstatatute seas, arvan, et üks probleemidest, mille me siin parlamendis leiame, on seotud dialoogiga.
Märkides, et volinik ütles, et tegemist oli siira ja süvitsimineva arvamustevahetusega - ja ma olen kindel, et eurooplaste osas vastas see tõele - ei ole ma veendunud, et see oli nii ka hiinlaste osas.
Minu kogemuste kohaselt - alates ajast, kui olin ELi-Hiina raportöör 1997. aastal, 10 aastat tagasi, kui see protsess algas - ei ole Hiinas inimõiguste tähenduses absoluutselt mingit tulemust näha, selles mõttes, et inimeste elu oleks parandanud või oleks vahistatuid vabastatud või piinamine lõpetatud või lõpetatud massiline kinnipidamine, millest teatas Laogai fondist Harry Wu.
Tema hinnangul viibib Hiinas käesoleval ajal mingisuguses kinnipidamisvormis vahi all 6,8 miljonit inimest, paljud nendest usuliste veendumuste tõttu - peame siin silmas eelkõige Falun Gongi harrastajaid, kes on süütud, kuid keda nende usu pärast piinatakse ja kes paljudel juhtudel surevad.
Tahaksin samuti kajastada lähenevaid olümpiamänge.
Ei tohiks unustada, et olümpiaharta artiklis 1 on sätestatud, et riigid peaksid järgima universaalseid eetika põhiprintsiipe.
See tähendab ainult ühte - Hiinat ei saa käsitleda kõnealuste mängude nõuetekohase võõrustajana, eriti kuna alates 2001. aastast ei ole midagi põhimõtteliselt muutunud.
Loodan, et kõik fraktsioonid ühinevad ühisettepanekuga, mis kutsub IOC-d üles hindama Hiina vastavust 2001. aastal kokkulepitud nõuetele.
Ma kardan, et tulemus ei ole nõuetele vastav.
Minu arvamus on, et olümpiamängud tuleks otsekohe üle viia Ateenasse ja peaksid sinna igaveseks jääma.
<D>
kirjalikult. - (EL) Euroopa Parlamendi parempoolsete ja vasakpoolsete jõudude ning Kreeka parteide Uus demokraatia, PASOK ja LAOS Euroopa Parlamendi liikmete ELi 2009. aasta eelarve poolt hääletamine annab märku töötajate vastu suunatud lihtrahvavastase poliitika intensiivsusest.
Lissaboni strateegia ning kapitalistliku süsteemi kriisi raames kasutab Euroopa Liit seda eelarvet, et panna töötajad selle viimatise kriisi eest maksma, kiirendada kapitalistlikku ümberkorraldust, edendada karme töötajatevastaseid ning kollektiivlepinguid õõnestavaid meetmeid, laiendada paindlike tööhõivevormide kohaldamist ning privatiseerida riigi sotsiaalteenused ja -kindlustussüsteemid.
Euroopa Komisjon ja Euroopa Parlament trügivad ELi imperialistliku tegevusega edasi ning eraldavad ELi militariseerimiseks veel rohkem raha, et sillutada Euroopa monopolidele teed kolmandatesse riikidesse tungimiseks.
Nad kasutavad poliitilist piitsa ja prääniku meetodit, et proovida töölisliikumist eksitada, ning tugevdavad oma surveavaldamise mehhanisme, et suunata need tööjõu lihtrahva tasandi ellujäämise vastu.
Samal ajal kasutavad nad sotsiaalküsimusi käsitlevat dialoogi, et proovida meelitada töötajaid nõustuma Euroopa moodi edasiliikumise põhjendustega.
Kreeka Kommunistliku Partei fraktsioon hääletas selle äärmiselt klassipõhise eelarve ja ELi kapitali imperialistlike kavade vastu.
<D>
kirjalikult. - (DE) Konflikti lahendus miljonitele uiguuridele Hiinas - dialoog, mitte hukkamõist.
Kurdame veriste kokkupõrgete, surnute ja haavatute üle Xinjiangi Uiguurias.
Politsei ja julgeolekujõudude tegevus oli ülemäärane ning kahjustas Hiina valitsuse kasvu ja stabiilsuse eesmärke.
Samas on vale süüdistada Hiinat kultuurilises genotsiidis.
Valitsus püüab saavutada tasakaalu vähemusrühmade autonoomsuse ja paljurahvuselise riigi moderniseerimise vahel.
Ka meie partnerina saame toetada Hiina arengut demokraatia ja õigusriigi mõttes, arvestades seejuures selle riigi erilisi ajaloolisi, geograafilisi ja kultuurilisi aspekte.
Kallutatud teave väldib dialoogi ja ei heasta ebapiisavalt inimõigusi tagavat poliitikat.
Hiina koos USA ja Venemaaga on Euroopa tähtis partner.
Finantskriisist jagusaamine, vaesusega võitlemine, kliimamuutuste peatamine, energiajulgeoleku ja veevarustuse tagamine on kõik eesmärgid, mida ei saa saavutada ilma Hiina Rahvavabariigi jõupingutusteta.
Enamikku uiguure jahmatasid eelmise nädala sündmused ning eelkõige tahavad nad elada jälle rahus.
Hiina valitsus teab, et seda konflikti ei saa lahendada vägivallaga.
Saame toetada han-hiinlaste ja uiguuride ning muude vähemusrühmade vahelist dialoogi, selle asemel et jätkata oma aastakümnepikkust väljastpoolt vahelesegamist oma sobimatute meetoditega.
Struktureeritud dialoogi loomine eesmärgiga arendada õigusriiki Hiinas on Euroopa Parlamendi jaoks tähtsam ülesanne.
<D>
(NL) Minu nimi pole Martin Schultz, minu nimi on lihtsalt Frank Vanhecke ning ma pole kindlasti esimese järgu parlamendiliige ning seega puudub mul õigus mis tahes ajal, mis tahes arutelul, mis tahes ajahetkel või ükskõik kui pikalt oma arvamust väljendada, mistõttu pean lihtsurelikuna ikka ja jälle pöörduma küsitlustulemuste poole, kaugeltki mitte nii nagu pühamatest püham härra Schultz.
Seda öelnuna tahaksin ma nüüd rääkida proua Klaßi aruandest.
Teate, ma ei eita, et naised äärealadel ja mujal kogevad kahtlemata aeg-ajalt raskusi ning loomulikult olen ma sarnaselt kõigile mõistlikele inimestele, meetmete, sealhulgas haridusmeetmete poolt, mis parandaksid inimeste olukorda ebasoodsates piirkondades.
See on ütlematagi selge.
Esimene küsimus, mille ma endale esitan on see: kas see kuulub Euroopa pädevusse?
Kas see on ülesanne, millega tegeleda Euroopa tasemel, või on see raport järjekordne näide Euroopa lõpmatutest kinnisideedest ravikindlustuse, sotsiaalkindlustuse jms osas.
Mulle tundub, et tegemist on viimase variandiga.
Ma arvan, et selle aruande subsidiaarsus on jalge alla trambitud.
Ma usun, nagu me kõik näeme, et Euroopa on muutumas Suureks Vennaks, mis ausalt öelda on päris hirmutav.
<D>
komisjoni liige. - Proua juhataja, palun lubage mul selgitada, et 5. märtsil ei osalenud ma NATO tippkohtumisel.
Ma võisin küll tahta, kuid ma ei osalenud NATO tippkohtumisel, nagu küsimuses ekslikult märgitud.
Selle asemel osalesin ka komisjoni koosolekul - meie iganädalasel koosolekul - ja sellel koosolekul võtsime me vastu komisjoni teatise pealkirjaga "Lääne-Balkani riigid: ELi liikmeks saamise väljavaadete suurendamine".
Seejärel tegin ma pressikonverentsil selles küsimuses avalduse, millele auväärt parlamendiliige viitab.
Seoses sellega märkisin pressikonverentsil, et põhiküsimusele kulub palju poliitilist energiat.
Ma julgustasin mõlema riigi juhte leidma mõlemale poolele vastuvõetav lahendus.
Olen seda teinud nii avalikult kui ka eraviisiliselt.
Vastusena ühele küsimusele selgitasin, et ELi ühinemisprotsessiga seotud otsuseid teevad liikmesriigid ühehäälselt.
Seoses sellega väljendasin muret, et põhiküsimuse lahenduse puudumine võib kahjulikult mõjutada riigi ühinemisprotsessi.
Võin teile kinnitada, et komisjon kutsub osalisi jätkuvalt üles põhiküsimuse lahendamiseks edasiviivalt tegutsema.
Siiski puuduvad komisjonil pädevus ja volitused sellisteks meetmeteks, mistõttu tuleks tegevust jätkata ÜRO egiidi all ÜRO Täitevnõukogu kahe tähtsa resolutsiooni raames, mis pärinevad aastast 1993.
<D>
- (FR) Härra president, Gazas nägime sõda ja surma, kuid ka inimesi, elus inimesi; inimesi, kellel on õigus elule ning kelle kaitsmine on meie kohustus.
Tsiviilelanike kaitsmine on tõeliselt esmatähtis.
Mitte millegagi ei saa õigustada asjaolu, et elanike kaitseks pole kõike võimalikku tehtud ning küsin teilt, härra nõukogu eesistuja, kas tunnete täna, et olete teinud endast kõik oleneva, kindlustamaks olukorra, kus Iisraeli võimud peatavad koheselt selle valimatu ja ebaproportsionaalse sõjalise operatsiooni?
Vastus on kindlasti ei.
Kui saatkondades liikusid kuulujutud operatsiooni kohta, otsustas nõukogu, parlamendi soovile vastupidiselt, taaskinnitada oma sihti suhteid soojendada.
See oli traagiline viga.
Kui valitsusvälised organisatsioonid nõuavad Julgeolekunõukogult, et Rahvusvaheline Kriminaalkohus uuriks väidetavaid sõjakuritegusid, on nõukogul võimatu tugineda "inimõiguste” punktile oma Iisraeliga sõlmitud lepingus.
Ma olen tüdinud kuulmast, et me ei saa midagi paremini teha ning oleme teinud kõik võimaliku.
Sõjalise okupatsiooni kahjustuste korvamine on tegelikult teie humanitaarpoliitika väljapääsmatu olukord ning sõda on suurim viga.
Kui kaugele peame rahvusvahelise õiguse rikkumistega minema, enne kui kohaldatakse "inimõiguste” punkti?
Kui me pole täna suutelised küsima endilt tõhusate mehhanismide ulatuse kohta, millega saab avaldada survet ning mida saab rakendada, siis ma tõesti ei tea, milline tegevus annab meile piisava õigustuse tegutsema asuda.
Ütlen teile otse: kui tavapärane suhtumine jätkub ning jääb püsivaks osaks meie suhetes Iisraeliga, koos Gaza 1 000 hukkunuga, siis kannate maha lepingust artikli 11, kannate maha liidu "inimõiguste” poliitika ning kannate maha Euroopa projekti.
(Aplaus)
<D>
fraktsiooni PSE nimel. - Härra juhataja, Rahvusvaheline Vähiuurimiskeskus uuris hiljuti kõiki kättesaadavaid tõendeid passiivse suitsetamise ja vähi seoste kohta.
Seda tegi Maailma Terviseorganisatsiooni poolt kokku kutsutud 12 teadlasest koosnev rahvusvaheline sõltumatu uurimisrühm.
Nad jõudsid järeldusele, et teisene tubakasuits on kantserogeenne ja et kokkupuude teiste inimeste tubakasuitsuga suurendab mittesuitsetajate kopsuvähi riski 25-30% võrra - üsna jahmatav näitaja.
Pole mingit kahtlust, et inimestel on töökohtadel ja suletud üldkasutatavates kohtades õigus olla kaitstud teiste inimeste tubakasuitsu eest.
Meenutagem, et enamik inimestest on mittesuitsetajad.
Parim viis kõnealust probleemi lahendada on ulatuslike suitsetamist keelavate õigus- ja haldusnormide kehtestamine liikmesriigi tasandil, sealhulgas keeld suitsetada suletud üldkasutatavates kohtades ja töökohtadel.
Seetõttu ei nõustu ma Karl-Heinz Florenzi muudatusettepanekuga 3, milles taotletakse piiratud erandite kohaldamist.
Igasuguseid erandeid tuleks lubada minimaalselt.
Samuti ei nõustu ma tema muudatusettepanekuga 2, mis tühistab ettepaneku muuta tööohutuse ja töötervishoiu raamdirektiivi ja nõuda kõigilt tööandjatelt tubakasuitsuvaba töökoha tagamist.
Tööandjatel on kohustus kaitsta töötajate tervist.
Lisaks olen ma vastu igasugustele ettepanekutele teha erandeid pubidele või baaridele, kus ei pakuta toitu.
See pole mitte üksnes töötajatele kahjulik, aga tekitab ka tervisealast ebavõrdsust.
Näiteks Ühendkuningriigis ei paku pooled puudustkannatavates piirkondades asuvad pubid toitu, võrreldes veerandiga rikkamais piirkondades asuvatest pubidest.
Ühtlasi arvan, et teadlikkuse suurendamine suitsetamise ohtlikkusest on äärmiselt oluline.
Suuremad ja karmimad pilthoiatused kuuluvad teadlikkuse suurendamise juurde ja seetõttu ei saa ma olla nõus muudatusettepanekuga 6, mis jätab välja lõike 16, kus kõnealustele piltidele osutatakse.
Arvan, et me oleme kõik nõus, et me peame võtma meetmeid, et aidata noortel suitsetamist vältida.
Mida nooremalt suitsetama hakatakse, seda raskem on hiljem seda maha jätta.
Seetõttu palun ma tungivalt toetust raporti lõigule 4, milles sõnastatakse eesmärk vähendada noorte suitsetajate arvu 2025. aastaks 50% võrra, ja lükkan tagasi Karl-Heinz Florenzi muudatusettepaneku 1, mis taotleb kõnealuse lõigu tühistamist.
Suitsetamine põhjustab nii suitsetavatel kui ka mittesuitsetavatel inimestel tohutuid terviseprobleeme, ja ma tean, et mõned kolleegid arvavad, justkui oleks huuletubakas (snus) parem alternatiiv.
Kuid ma ei saa toetada meetmeid, mis viivad huuletubaka laiema kasutamiseni, sest huuletubaka kasutamisega seonduvad oma terviseprobleemid, sealhulgas suuvähk.
Pole mõtet ühte terviseohtu teise vastu vahetada.
Lõpetuseks, kui me soovime tõsiselt oma kodanike tervist parandada, siis peame ergutama kõiki liikmesriike võtma vastu vajalikke meetmeid, mis muudaksid tubakasuitsuvaba Euroopa reaalsuseks.
Kas ma võin teha ettepaneku, et teeksime head algust sellega, et kehtestame suitsetamiskeelu parlamendi hoonetes?
<D>
Hr juhataja, ma tervitan seda arutelu ja raportit sotsiaalse tegelikkuse kohta, kuid, kuigi me peame loomulikult tervitama olukorra hindamist, parimate tavade jagamist ja avatud kooskõlastusmeetodit, peame me mõistma tegelikkust, et need meetmed ei ole ikka veel suutnud kõrvaldada järgmisi nähtusi: naised saavad Saksamaal meestega võrreldes 24% vähem palka; pea iga kolmas laps elab Poolas vaesuses; ja minu koduriigis, Ühendkuningriigis valitseb 40 aasta suurim ebavõrdsus rikkuse osas.
Minu arvates on sotsiaalvaldkonna rahastamine ELi vahenditest ja riiklikud programmid, nagu "Uus suund" (New Deal) Ühendkuningriigis, hädavajalikud tööturumeetmed tegelike tõkete kõrvaldamiseks, mis takistavad mõnedel meie ühiskonna rühmadel muutuda töötust tööinimeseks, ning töö on ikka veel üks parimaid vahendeid vaesusega võitlemiseks.
Ma tänan volinik Špidlat selle eest, et ta lisas komisjoni töökavva kindla kohustuse töötada välja uued õigusnormid diskrimineerimist käsitleva artikli 13 kohta, mida ma olen temaga pikalt arutanud.
Mina koos selle parlamendiga ootame, et saaksime temaga üksikasjad läbi töötada, ja seda ka eesistujariigi konverentsil järgmisel nädalal.
Kuid me kõik - tema ja meie koos - peame hoiduma sellest, et see rääkimine olukorra hindamisest lükkab edasi uut sotsiaalagendat Euroopas, ning dereguleerimisest mõnes valdkonnas, mis tegelikult põhjustab ebavõrdsuse ja ebaõigluse kasvu, mitte aga ei tõrju neid pahesid.
Ametiühingutegelased, sotsiaalvaldkonna VVOd ja loomulikult puuetega inimesed, kellega ma olen töötanud üle 20 aasta, on skeptilised meie tegevuse suhtes sotsiaalse Euroopa heaks.
Me peame kuulama nende muresid ja neile reageerima.
<D>
Lõppversioon esialgsest päevakorrast, mille koostas esimeeste konverents oma kohtumisel neljapäeval, 10. jaanuaril 2008, vastavalt kodukorra artiklitele 130 ja 131, on laiali jagatud.
Esitati järgnevad muudatusettepanekud:
Esmaspäev:
Muudatusi pole.
Teisipäev:
Fraktsioon PPE-DE tegi ettepaneku, et kaks Demetriou ja Cashmani esitatud aruannet isikute kontrollimise kohta ELi välispiiridel lükataks edasi järgmise istungini.
<D>
Proua juhataja, tänavu tähistame 1932.-1933. aastate Ukraina näljahäda 75. aastapäeva.
Näljahäda ei olnud looduskatastroof, vaid Jossif Stalini genotsiidi plaani tulemus, mille eesmärk oli pärast Ukraina intelligentsi tegelemist hävitada Ukraina maaelanikkond.
Selle genotsiidi tulemusel suri umbes 10 miljonit meest, naist ja last.
See oli eesmärgipärane ja süstemaatiline hävitamine, mida teostasid Nõukogude Liidu ametiasutused.
Kommunistide kuritegelikud kavatsused olid selged.
Samal ajal, kui ukrainlased surid näljasurma, eksportis Nõukogude Liit miljoneid tonne vilja ja sulges Ukraina piirid, et vältida laastatud elanikkonna sisenemist Venemaale.
Nad keeldusid rahvusvahelise humanitaarabi pakkumistest väites, et näljahäda ei eksisteeri.
Praeguses Vene Föderatsioonis valitseb silmakirjalikkus kommunistlike kuritegude ajaloo suhtes ning Stalinit esitletakse tõhusa juhina.
Mõned lääneriigid vaikisid selle Ukraina rahva suure tragöödia maha, sest neil oli käsil diplomaatiliste suhete loomise protsess Nõukogude Liiduga, mille nad tahtsid muuta sõltuvaks majanduslikust koostööst.
Täna ei saa me vaikida ja meie kohustus on austada holodomori ohvrite mälestust.
<D>
Hr president, esiteks tahaksin ma mõlemat raportööri õnnitleda.
Hr Guelleci raportis rõhutatakse asjaolu, et kuigi liikmesriikide vahel toimub majanduslik lähenemine, suurenevad samas piirkondlikud ja kohalikud erinevused.
Selliste olukordade käsitlemine ongi see, milleks ühtekuuluvuspoliitika ellu on kutsutud, ning näitab selgelt, et oluline territoriaalne mõõde tuleb lisada kõigile poliitikatele, kuid eriti Lissaboni strateegiale.
Ma olen näinud sama olukorda oma kodumaal Iirimaal, kus ELi keskmine on saavutatud - isegi ületatud -, kuid kus majanduslik lõhe erinevate piirkondade vahel on suurenemas.
On väga oluline, et see lõhe ei jätkaks suurenemist ja üks võimalusi selle tagamiseks on suurendada investeeringuid mahajäävate piirkondade innovatsiooni ning uurimis- ja arendustegevusse.
Ma tahan tänada hr Guellecit, et ta kaasas ka minu soovituse sotsiaalse kapitali olulisuse kohta piirkondliku majanduskasvu innustamisel.
Me oleme kõik teadlikud, millist osa mängivad majanduskasvu ja arengu alusena füüsiline kapital, looduskapital ja inimkapital.
Lisandväärtust annab sotsiaalne kapital, mis on varjatud ressurss koostööd tegevate rühmade vahel ja sees.
Väga paljusid riike hõlmava ÜRO käsiraamatu andmetel on sotsiaalse kapitali osakaal majanduskasvus ligikaudu 5% SKTst.
Viimaks, vastusena hr Clarki märkusele, kelle soovitus on "kaubandus, mitte abi”, ütleksin ma, et ELis teeme me mõlemat - kaupleme ühisturu kaudu ja anname suunatud abi sinna, kus seda vaja on.
Ühendame kaks head.
<D>
(DE) Lugupeetud juhataja, olen kindel, et te annate mulle viis minutit.
(Juhataja katkestas kõneleja.)
Esiteks tundis kantsler Merkel huvi, kas seadus on Euroopa normidega igas mõttes kooskõlas, ja peaminister Orbán nõustus seaduse sätteid komisjoni hindamise põhjal muutma, kui see peaks vajalikuks osutuma.
Arvan, et see on õige, aus, avatud ja õiglane kõigi asjaosaliste suhtes.
Teiseks räägin Nordrhein-Westfaleni liidumaa meediaseadusest.
Paragrahvi 31 kohaselt ei ole raadiosaadetes lubatud esitada üksnes üht arvamust või kajastada üksnes ühe partei, grupi, huvirühma, usutunnistuse või filosoofia seisukohti.
(Vahelehüüded)
Seaduses sätestatakse samuti, et Nordrhein-Westfaleni liidumaa juht võib anda liidumaa meedianõukogule juhiseid ja määrata kuni 500 000 euro suuruseid trahve.
<D>
(SV) Viimane aasta on näidanud, et EL suudab teha keerulistes olukordades tähtsaid otsuseid.
Paar viimast päeva on olnud kahjuks pettumus.
Kui EL vajab selgeid ja rangeid eelarve-eeskirju, hakkavad Prantsusmaa ja Saksamaa kõhklema.
See paneb muretsema.
Meie sõnum on: jätke Olli Rehni ettepanek rahule!
Tahaksin tänada avameelselt Pervenche Berèsi ning kolleege finants-, majandus- ja sotsiaalkriisi erikomisjonist, kes on näidanud, et me suudame ületada siin Euroopa Parlamendis fraktsioonide piirid ja leida Euroopa huvides ühiseid lahendusi.
Euroopa Demokraatide ja Liberaalide Liidu fraktsioon on esitanud muudatusettepaneku selle kohta, et kui kehtestatakse finantstehingute maks, tuleb seda teha paratamatult kogu maailmas.
Antud juhul on väga tähtis, et seda tehtaks kogu maailmas.
Natsionalism ei tohi saada Euroopas taas kindlat jalgealust.
Jõukuse loovad selgete piiridega turumajandus ja vaba kaubandus.
Vajame ühtsemat Euroopat, avatumat Euroopat, tugevamat Euroopat - vajame lihtsalt rohkem Euroopat.
Väljapakutud karistamisvõimalused puudutavad esialgu vaid euroala riike.
Seoses sellega tahaksime näha sõnastust, mis hõlmaks kõiki 27 liikmesriiki.
Seepärast soovin esitada Feio raporti kohta suulise muudatusettepaneku, mida Euroopa Parlament saab loodetavasti toetada.
Raportöör ning Sotsiaaldemokraatide ja demokraatide fraktsioon Euroopa Parlamendis on avaldanud valmisolekut seda teha.
Loen teksti ette inglise keeles:
Kõik 27 liikmesriiki peaksid kohaldama kõiki majanduse juhtimist käsitlevaid ettepanekuid nii palju kui võimalik, mööndes, et väljaspool euroala asuvates liikmesriikides toimub see vabatahtlikkuse alusel.
(SV) Praegu ei ole õige aeg luua Euroopa Liitu, millel on oht koost laguneda.
<D>
Euroopa Komisjoni rohelises raamatus esitatakse veenvaid argumente selle kohta, miks me peame praegusi pensionisüsteeme täiustama.
Ent me ei tohi unustada, et enamik pakutud lahendustest on sotsiaalselt tundlikud.
Seepärast ei pea me hindama hoolikalt mitte üksnes nende lahenduste häid külgi, vaid ka võimalikke ohte eelkõige seoses pensioniea tõstmisega või liikmesriikide mõjuvõimu kaotamisega pensionipoliitikas.
Kuigi pensioniea tõstmine on komisjoni meelest üks valutumaid viise kohanemiseks üha pikema keskmise eeldatava elueaga, ei esita komisjon konkreetseid ettepanekuid eakate kaasamiseks tööturule.
Pensionilemineku edasilükkamise võimaluse korral võivad paljud pensionieast nooremad töötud jääda vaesuse lõksu.
Piisavalt ei ole arvesse võetud ka seda, kuivõrd lubab inimeste tervis neil kauem töötada.
Lisaks peame arvestama, et naised lepivad madalamalt tasustatud töökohtadega või osalise tööajaga sagedamini kui mehed ning et laste sünnitamise ja emaksolemise ning laste ja puudega pereliikmete eest hoolitsemise tõttu kaotavad naised kindlustustagatised ja saavad lõppkokkuvõttes väiksemat pensioni.
Mul on tunne, et peame keskenduma rohkem ka teistele pensionisüsteemide täiustamise vahenditele, näiteks tööelu alguse ajastamisele, töö- ja pereelu paremale ühitamisele, pensioniea paindlikule hindamisele, pensionide miinimumstandardite kehtestamisele jne.
Igal juhul näen rohelises raamatus tõsiseltvõetavat sammu praegustele ja tulevastele pensionäridele normaalsete elutingimuste tagamise poole.
<D>
kirjalikult. - (RO) Järgmise 50 aasta jooksul avaldab kliimamuutus märkimisväärset mõju tähtsatele majandusharudele, nagu põllumajandus, energeetika, transport, ökosüsteemid, turism ja tervishoid.
Kliimamuutus mõjutab ka leibkondi, ettevõtteid ja teatud elanikkonnarühmi, eelkõige eakaid, puuetega inimesi ja madala sissetulekuga perekondi.
EL on kindlalt otsustanud võtta koheseid meetmeid kasvuhoonegaaside heitkoguste vähendamiseks.
Ent kliimamuutuse mõju kahandamiseks kasvuhoonegaaside heitkoguste vähendamisest ei piisa.
Vaja on lisameetmeid selle probleemi leevendamiseks lühemas perspektiivis.
Kliimamuutuse mõju on eeldatavasti tõsisem, kui prognoositud ja avaldub selle leevendamise meetmete rakendamisest olenemata.
Järelikult on vaja meetmeid, mis suurendaks looduslike ja inimeste loodud süsteemide vastupidavust kliimamuutuse mõjule, ehk kohanemispoliitikat.
Seda poliitikat ELis kohaldatakse, aga vaja on ka maailma tasandi poliitikat.
Sellepärast peabki Kopenhaageni konverents olema rahvusvahelises plaanis edukas.
Areneva keskkonnahoidliku majandusega riikide jaoks on vaja üleilmset solidaarsuspakti, millega edendatakse teatud puhast tehnoloogiat, mis tagab töökohad ning kaitseb keskkonda ja inimeste tervist.
<D>
Energiatõhususe tegevuskava on tulus viis kasvatada majanduse konkurentsivõimet ning kindlustada Euroopa Liidu energiatarne julgeolekut.
Energiatõhususe parandamise alustamise plaan on ka suurepärane võimalus väikese ja keskmise suurusega ettevõtete arendamiseks.
Bendt Bendtseni raport juhib õigesti tähelepanu energia tõhusatele kasutamisviisidele, ilma et oleks vaja piirata energia tarbimist, sest selle maht jätkab liikmesriikides kasvamist.
Uute energiatehnoloogiate kasutamine ehitusel ning transpordis aitab märkimisväärselt säästa terve liidu tasandil.
Samas, selleks et sellised meetodeid kasutusele võetaks, on vaja korraldada kodanikele teabekampaania ning peavad alanema energiasäästlikke tehnoloogiate kulud.
Tõepoolest, uuenduslike seadmete kallis hind on suurim takistus nende kasutuselevõtmisel.
2020. aastaks siduvate eesmärkide kasutuselevõtt on mitmetele liikmesriikidele keeruline.
Samas peame meeles pidama, et iga liikmesriigi energiapoliitika on erinevas arengustaadiumis.
Siduv eesmärk, mille kohaselt pärineb 2020. aastaks kogu energia tarbimisest 20% taastuvenergiaallikatest, võib osutuda liiga suureks väljakutseks, eriti just 12 uuele liikmesriigile.
<D>
nõukogu eesistuja. - Arvan, et see on esitatud märtsi alguses toimunud keskkonnanõukogu kohtumise järeldustes.
Mul ei ole neid dokumente kaasas, nii et kontrollin selle hiljem hoolikalt üle.
Mulle tundub, et olen seda avaldust lugenud.
Oleme kevadisest Euroopa Ülemkogu kohtumisest juba ette jõudnud ja ma ootan kõigi nende ambitsioonikate eesmärkide kinnitamist.
Ma ei tea, kas suudame välja käia piisavalt raha, et aidata arengumaid leevendus- ja kohanemismeetmetega - mis tõstatab omakorda mõned muud küsimused -, sest läbirääkimised USA ja teiste partneritega on alles algusjärgus ning praegu ei oleks mõistlik kõiki oma kaarte avada.
Arutelu ameeriklastega jätkub.
Keskkonnaministri asetäitja kohtus käesoleva kuu algul Carol Browneriga ja Tšehhi keskkonnaministril Martin Bursíkil seisab ees kohtumine partneritega Washingtonis - minu teada selle nädala lõpus või järgmise kuu algul -, nii et dialoog juba käib.
Jah, muidugi peame leidma ühised lähtepunktid.
Ühest küljest kestab majanduskriis, teisalt on meil kaugeleulatuvad keskkonnaeesmärgid.
Teil on õigus, et me võime leida palju koostoimimise võimalusi ja pole vaja tülitseda.
Kui loete Euroopa majanduse taastamise kava, siis selles on palju programme, millel on roheline sisu või vorm.
Samal ajal tuleb teha veel palju teavitustööd üldsuse hulgas.
Euroopa Liidu liikmesriikide tingimused ei ole paratamatult alati ühesugused, nii et eeldatavasti ootab meid selles valdkonnas ees suur töö üldsusega ja palju avalikku diplomaatiat.
Teema: Liiklusohutus
Tšehhi eesistumisaja prioriteetide kohaselt vajab Euroopa teedel hukkunute suur arv kogu Euroopa jõupingutusi liiklusohutuse parandamisel.
Kuidas plaanib eesistujariik selle küsimusega tegeleda?
<D>
Euroopa Komisjoni asepresident. - Proua juhataja, olen tänulik kõikide märkuste eest, mis kajastavad väga selgelt antud teema vastuolulist iseloomu!
Nagu proua Gräßle mainis, algas antud ettepanek 2004. aastal, kui ajad olid täielikult teised.
Mulle meeldib väljend "on huvide konflikt”.
On selge institutsionaalne huvide konflikt sõltumatuse ja aruandekohustuse vahel.
Peame jätkama tööd ja pidama käesolevat arutelu.
Mis iganes juhtub, ei saa see juhtuda ilma koostööta parlamendi, nõukogu ja komisjoni vahel selles osas, kuidas antud huvide konflikt lahendada.
Nagu öelnud olen, pole palju, vaid on mõned võimalused.
Enamik teist toetab selgesti suurema sõltumatuse ideed, mis samuti tähendab suuremat aruandekohustust.
Uurigem välja, mis võimalik on!
Komisjonis on teatavad piirid.
On väga selge, et peadirektoraat ei saa iseseisvalt kohtusse pöörduda: see pole õigusraamistikus võimalik.
Väga oluline moment, mida mainisite, oli õigus liikmesriikide poole pöörduda.
Jällegi on komisjon see, kes liikmesriikides tegutseb, ning on selged piirid komisjoni kaasatusele, mis on liikmesriikidele vastuvõetav.
Komisjonil on siin aruandekohustus ja üldsuse ees OLAFi tegevuse eest, seega oleks meil väga hea meel, kui oleks sõltumatum OLAF, mis saaks pöörduda iseseisvalt kohtusse ning omada sõltumatult aruandekohustust eraldi vastutusvabadusega.
Tervitaksime kõiki antud asju ning väga selget juurdluste ja nende juurdluste sisu järelvalvet.
Hetkel meil ei ole prokuröri.
Seda me ootamegi, kuid ootamise ajal peame leidma muid lahendusi.
Jätkakem antud tööd.
Nagu ütlesin, paneme antud arutelu põhjal kokku kontseptuaalse dokumendi.
Ootan antud küsimuses huviga viljakaid arutelusid lugupeetud parlamendiliikmete ning raportööridega.
<D>
(PT) Jimmy Carter ütles sel nädalal antud intervjuus, et pärast president Clintonit pole Ameerika Ühendriikide patronaaži all Lähis-Ida teemalisi kõnelusi kunagi peetud heas usus.
Seepärast on novembris toimuva rahvusvahelise konverentsi suhtes palju ootusi.
Sellelt oodatakse mingit käegakatsutavat arengut, et saaksime tegelikult visandada mingi ajakava selle inimdraama ja konflikti lahendamiseks.
Humanitaarolukord Gazas halveneb üha.
Ehkki mõne kuu eest nägime seal avaõhu vanglat, mis järk-järgult sulgus, saab see nüüd üha ilmsemaks, kui me arvestame hukkunuid, nälga, hirmu, relvade jõudu ja nende mõju tsiviilisikute elule mõlemal pool müüre.
Genfi konventsioone silmas pidades on kiiresti vaja humanitaarabi ja on tingimata vajalik, et Iisrael võimaldaks seda edastada.
Isikute ja kaupade liikumine peab saama tegelikkuseks, vastasel korral näeme sellel jõekaldal tõelist tragöödiat.
Suured eesmärgid, mille peaksime järgmisel rahvusvahelisel konverentsil sihiks seadma, on vägivalla lõpetamine ja lahenduse leidmine olemasolevate resolutsioonide alusel, mis võimaldaks palestiinlastel ja iisraellastel koos rahus elada, enne kui on liiga hilja.
<D>
(PT) Õnnitlen hr Van Hecket tähtsa raporti puhul.
Euroopa abi tõhususe suurendamiseks on oluline investeerida inim- ja finantssuutlikusse ja ületada vastuolulisus erinevate poliitikate ja institutsioonilise ülesehituse vahel.
Lissaboni leping avab selleks võimaluse Euroopa Liidu välisteenistuse loomisega.
Lisaks tulevase kõrge esindaja toetamisele peab see teenistus olema suuteline viima ellu ELi arengupoliitikat paralleelselt ühise välis- ja julgeolekupoliitika ja Euroopa julgeoleku- ja kaitsepoliitikaga.
Abi tõhususe garanteerimiseks ei tule uuesti ratast leiutada.
See sõltub juba antud lubaduste täitmisest.
Nagu volinik Michel juba rõhutas, peavad liikmesriigid avalikku arenguabi suurendama 2005. aastal lubatud tasemeni ilma võlgade kustutamisega inflatsiooni tekitamata, ja suunama selle tõhusalt aastatuhande arengueesmärkide saavutamisele, seda eriti ajajärgul, mil tõusev nafta ja toiduainete hind muudab maailmas vaesusega võitlemise veelgi kiireloomulisemaks küsimuseks.
Hr juhataja, kaalul on Euroopa Liidu usaldusväärsus ja tõhusus globaalse tegijana, mitte niivõrd abi tõhusus.
<D>
fraktsiooni IND/DEM nimel. - (PL) Hr juhataja, raport soolise võrdõiguslikkuse ja naiste mõjuvõimu suurendamise kohta arengukoostöös käsitleb probleeme, mis mõjutavad naisi näiteks Aafrika ja Aasia riikides.
Selles nähakse ette strateegia, mis hõlmab meetmeid erinevates kategooriates: sooline võrdõiguslikkus, poliitiline süsteem, tööhõive, haridus, tervishoid ja naiste vastu suunatud vägivald.
Nagu me teame, on naiste ja meeste võrdsed õigused oluline aspekt sotsiaalses arengus, mis meie Euroopa tsivilisatsioonis on talletatud inimõigusi ja kõigi inimeste austamist käsitlevates alusmäärustes.
Kuid võrdsed võimalused ja naiste diskrimineerimise vastu võitlemine ei ole mitte ainukesed sotsiaalse arengu tingimused.
Sotsiaalne edasiminek sõltub mitmetest teguritest, alates eetiliste ja moraalsete põhimõtete täitmisest, mis aitavad oluliselt vähendada naiste ärakasutamist, vägivaldset kohtlemist, petmist ja muud moodi manipuleerimist, sealhulgas naiste diskrimineerimist ja rõhumist.
Naiste dramaatilised elutingimused Aafrika riikides on tagajärg loodusvarade rüüstamise poliitikale ja rahvusvaheliste ettevõtete spekuleerimisele, kes rikastuvad kohaliku elanikkonna elu ja tervise arvel.
Eelarvetoetused ja muud ELi programmid ei kompenseeri röövelliku majanduse põhjustatud kahjusid.
Seksuaalset ärakasutamist ja suguhaiguste levikut soodustab ka eetiline relativism.
Seksuaalne vabadus sellisel moel röövib naistelt nende väärikuse, alandab nad seksobjektide tasemele ja õhutab vägivalda.
Naiste olukorda ei paranda mitte rasestumisvastaste vahendite ja abortide suurem rahastamine, vaid rahaline toetus peredele, eriti paljulapselistele peredele, et haridus ja areng oleksid võimalikud, parandada tervishoidu ja sotsiaalset kaitset, eriti rasedate naiste puhul.
Haritud naistel, kel on soodumus saada juhiks või soov osaleda poliitikas, peaks kahtlemata olema võimalus kandideerida ja kasutada oma psühhofüüsilist erinevust, et laiendada nägemust teemade kohta, mis ei ole olulised mitte üksnes naiste ja laste jaoks.
Soolise võrdõiguslikkuse süvalaiendamisel kui kesksel ideel - mis on andnud meile muuhulgas isapuhkuse - on juba ka tulemused, mida võiski oodata, sest mitte üksnes Rootsi isad ei eelista põhjapõdrajahti või ajalehe lugemist laste järele vaatamisele.
Seksuaalse kallaletungi türannia, mida levitavad massiteabevahendid, mõjutab...
(Juhataja katkestas kõneleja)
<D>
kirjalikult. - 11. septembril 2001. aastal toime pandud rünnakud muutsid maailma täielikult.
Sel päeval sooritatud terroriaktid pole mitte üksnes muutnud seda, kuidas ameeriklased maailma näevad ja mõistavad, vaid sundinud kogu maailma demokraatlikke riike vaatama uue pilguga tänapäeva maailmale, kus sellised terroriaktid nagu need, mis laastasid Madridi (märtsis 2004) ja Londonit (juulis 2005), on sagedane ja heidutav oht.
Nüüd kasutavad terroristid rünnakute kavandamiseks ning nende sooritamise eesmärgil inimeste värbamiseks ja väljaõpetamiseks tänapäevaseid sidevahendeid, näiteks Internetti.
Selle tehnoloogia kasutamine kujutab endast Euroopa Liidule erakordset ohtu ja me peaksime kõik ühiselt tegutsema selle nimel, et võidelda terrorismi vastu, kasutades kõiki meie käsutuses olevaid vahendeid.
Kuid selleks, et meie demokraatlik ühiskond saaks nendele ohtudele tõhusalt vastu astuda, peab terrorismivastase võitlusega kaasnema meie põhiõiguste ja -vabaduste tugevdamine.
Terroriohule vastamiseks peavad meil Euroopa Liidus olema ühised eeskirjad ja olemasolevaid õigusakte tuleks vastavalt muuta.
Tänapäeval tegutsevad terroristid uudsel viisil, ent Euroopa Liit peab selle uue terrorismi vastu võitlema sama jõulisuse ja otsusekindlusega, mida ta näitas üles võitluses traditsioonilise terrorismiga.
<D>
kirjalikult. - (ES) Mehhiko lahe katastroofi tagajärgi silmas pidades leian, et täna parlamendis vastu võetud resolutsioon ELi tegevuse kohta naftamaardlate uurimisel ja nafta tootmisel Euroopas on väga oluline.
Olles tööstuse, teadusuuringute ja energeetikakomisjoni liige, pean rõhutama, et süvamere-naftatootmine ja -gaasitootmine on ELi varustuskindluse seisukohast määrava tähtsusega.
Süvamere-naftatootmine ja -gaasitootmine ei toimu sellistel äärmuslikel tingimustel nagu Mehhiko lahes.
Kuid siiski tuleb võtta kasutusele kõik ettevaatusabinõud.
Seepärast peame tegema tööd ennetamise vallas, et meil oleksid ajakohastatud õigusaktid, mis on tõhusalt kohaldatud ja millega suudetakse ennetada looduskatastroofe.
Me ei saa siiski jätta tähelepanuta asjaolu, et seda liiki uurimine ja tootmine on sageli seotud riskidega.
Seepärast peame mõtlema ka sellele, et oleksime tõesti suutlikud reageerima sellistele võimalikele õnnetustele, nagu leidis aset Mehhiko lahes.
Kõnealune resolutsioon on samm õiges suunas, sest selles julgustatakse tegema ELis edusamme nii ennetamise kui ka reageerimise vallas.
<D>
nõukogu eesistuja. - Proua juhataja, tänan teid selle võimaluse eest anda ülevaade viimase aja arengust Kosovos.
Kahe nädala pärast, 17. veebruaril 2009 tähistab Kosovo aasta möödumist riigi iseseisvuse väljakuulutamisest ja see arutelu toimub väga õigel ajal.
Selle aja jooksul on Kosovo võtnud vastu põhiseaduse ning täiesti uue õigusliku ja institutsioonilise raamistiku.
Iseseisvuse väljakuulutamine lõi rahvusvahelise üldsuse ja eelkõige Euroopa Liidu jaoks uue olukorra ja uued probleemid.
Liikmesriikide eri vaated iseseisvuse väljakuulutamisele ei õõnesta kuidagi liidu üldisi poliitilisi sihte.
Kui järgime üldeesmärki tagada Balkani maades pikaajaline stabiilsus, aitame endiselt kaasa Kosovo majanduslikule ja poliitilisele arengule.
Kosovo puhul tähendab see eelkõige kaasaaitamist õigusriigi tugevdamisele, inimõiguste järgimisele ja vähemuste kaitsmisele, samuti majandusarengu soodustamist ning Kosovo rikka kultuuri- ja usupärandi kaitsmist.
See tähendab ka Kosovo jätkuvat käsitlemist 2003. aasta Thessaloníki tippkohtumisel Lääne-Balkani jaoks sätestatud laiemas raamistikus.
Poliitikat, mille kohaselt toetatakse Lääne-Balkani riikide lõimumist Euroopaga ja milles toona kokku lepiti, on hiljem üle kinnitatud; viimati kinnitas seda nõukogu oma 8. detsembri 2008. aasta koosolekul.
Meie jätkuvat pühendumust kinnitab see, et kohe eelmise aasta alguses määrati ELi eriesindajaks Pieter Feith, kes tegutseb Prištinas ja kellega teil on peagi võimalus väliskomisjonis kohtuda.
Tema ja ta meeskonna ülesanne on anda kohapeal väärtuslikku abi, et me saaksime koos kõik oma poliitilised eesmärgid täita.
Hiljem, 2008. aasta detsembris alustas oma missiooni EJKP kõige kõrgelennulisem tsiviilmissioon - EULEX.
Selle põhieesmärk on aidata Kosovo ametiasutusi õigusriigiga seotud küsimustes, eelkõige politsei-, kohtu- ja tolliameti loomisel.
Järgmistel kuudel on meie põhiülesanne tugevdada osalust Kosovos, eelkõige rakendada EULEXit täiel määral.
Oleme piisavalt realistlikud ja teame, et 2009. aastal on küllaltki palju raskusi ja takistusi.
Ka Kosovo institutsioonidel tekib palju probleeme Kosovo stabiilseks mitmerahvuseliseks demokraatlikuks riigiks muutmisel.
Rahvusvahelise kogukonna abi on Kosovole eduka piirkonda sulandumise tagamiseks väga oluline.
Komisjon on teada andnud, et aasta lõpu poole esitab ta uurimuse Kosovo poliitilise ja sotsiaal-majandusliku arengu edendamise võimalustest.
Nõukogu on selle üle heameelt väljendanud.
See peaks pakkuma uusi võimalusi ja põhinema juba saavutatul ning selle kohandamisel võetakse arvesse mõne järgmise kuu jooksul omandatavaid kogemusi.
Põhja-Kosovos on olukord järgmistel kuudel endiselt keeruline ja see nõuab eritähelepanu.
Viimased selle aasta jaanuari alguses Mitrovicas aset leidnud etnilise vägivalla puhangud kätkesid endas ohtu, aga need suudeti ohjes hoida.
See, et Priština võimud tegutsesid mõistliku tagasihoidlikkusega, on eriti julgustav.
Ent need vahejuhtumid tuletavad pidevalt meelde, et seal on kestev destabiliseerumise oht.
Jätkame eelkõige riigi põhjaosas valitseva olukorra hoolikat jälgimist.
Eesistujariik on Euroopa Parlamendi liikmete jätkuva huvi ja liidu osaluse toetamise eest selles piirkonnas tänulik.
Eriti hea meel on mul kavandatud resolutsiooni üle, mis esitati sellel osaistungjärgul.
On julgustav, et Euroopa Parlament suudab igakülgselt toetada meie jõupingutusi selles piirkonnas ja liidu tegevust Kosovo stabiliseerimisel, arvestades piirkonda laiemalt.
Praegune eesistujariik soovib hoida teid kursis nii korrapäraste arutelude kaudu siin täiskogus kui ka üksikasjalikumate ülevaadetega komisjonides.
Kavandame kevadel mitmesuguseid ettevõtmisi, mille hulgas on muu seas ka märtsi lõpul toimuva Gymnichi kohtumise pühendamine Lääne-Balkanile.
Tean ka, et Pieter Feith kohtub järgmisel nädalal väliskomisjoniga ja tema saab anda kõikehõlmava ajakohase ülevaate sellest, mis kohapeal toimunud on.
<D>
Proua juhataja, tahaksin eelkõige tänada raportööri kogu tema vaevarikka töö eest selle delikaatse teemaga.
Ent hoolimata tema suurtest jõupingutustest kardan ma, et mina ja mu rahvusvaheline delegatsioon seda raportit toetada ei saa.
Ma usun, et ühine põllumajanduspoliitika (ÜPP) vajab radikaalset reformimist.
See peab eemalduma vanast otsetoetuste teest ja liikuma süsteemi suunas, mis on orienteeritud turule ja mis väärtustab maaelu jätkusuutlikkust ja keskkonda ning tunnustab ebatõhusa põllumajandustootmise toetamise asemel tõhusat põllumajandustootmist.
Kuna kõnealune raport ei ole oluline reformidokument, toob see esile tulevasi, 2013. aastale järgnevaid reforme.
Seepärast olengi ma pettunud tulemuses, mis saavutati põllumajanduskomisjonis toimunud hääletusel, mis jällegi - mulle tundub - on lõppenud sellega, et komisjon pöörab selle usalduse kaotanud süsteemi põhjalikule reformile selja.
Ma rõhutan eelkõige kohustuslikku toetuste ümbersuunamist.
Ma ei saa toetada seisukohta, mille puhul läheb vähem raha maaelu arenguks ja mis lisaks sellele kõrvaldab liikmesriikide vajaduse uut ümbersuunamisraha kaasrahastada.
Ma toetan ka komisjoni seisukohta, et me peaksime ka toetuste tootmisest täielikust lahtisidumisest loobuma, kuid ma kardan kõige rohkem komisjoni pärast.
Volinik, teie seisukoht kohustusliku ümbersuunamise kohta on õige.
Teie seisukoht toetuste lahtisidumise kohta on õige.
Üks kord on meil komisjon, kes tahab tõsiselt ühist põllumajanduspoliitikat reformida, kuid kes seisab silmitsi parlamendiga, kes ei suuda seda küsimust lahendada ja usub, et väljakutseid, millega me silmitsi seisame, saaks lahendada vana, usaldatavuse kaotanud süsteemi juurde jäädes.
Pidage vastu, volinik, teil on õigus, ja kahjuks ma kardan, et sellel täiskogul ei ole õigus.
<D>
komisjoni president. - Kõigepealt arvan, et on õiglane tervitada tõsiasja, et meil saab olema kliimategevuse volinik.
Siiamaani ei ole seda ametikohta olnud.
Just sellepärast, et on nii palju teha, ja tahan teie sõnu kasutades anda kaalu sellele funktsioonile, mille üle otsustasin, ja teatasin parlamendile kliimategevuse voliniku ametikoha loomisest.
Sellel volinikul saab olema palju vastutusalasid.
Ta peab kliimategevust ühtlustama, sest see on seotud energiaga, aga ka keskkonna, teadustegevuse, põllumajanduse ja tööstusega.
Nii et see on väga tähtis nii sisemise kui ka välise kliimategevuse koordineerimise roll.
On üsnagi selge, et Kopenhaagen ei ole selle protsessi lõpp.
Loodan, et saavutame Kopenhaagenis tööalase kokkuleppe, aga ka pärast Kopenhaagenit on palju asju teha, kaasa arvatud töö meie peamiste partneritega.
Kliimategevuse volinikul on seega nii siseselt kui ka väliselt väga tähtis roll täita kõik meie ootused Euroopa Liidu tugeva kliimapoliitika suhtes.
<D>
raportöör. - Hr juhataja, ma loodan, et kui parlament võtab homme vastu elektriraporti, on see kõigile Euroopa energeetikaettevõtetele märgiks, et me tahame tarbijad tagasi juhiistmele tuua.
Enne, kui kõnelen selle direktiivi kõige vastuolulisemast aspektist, rääkida mõnest valdkonnast, kus meil on praeguseks hetkeks õnnestunud parlamendiga üksmeel saavutada.
ELis ei saa olla kedagi, kes ei ole viimaste kuude jooksul tähele pannud energiahinna ulatuslikku tõusu.
Kõikjal ELis näevad inimesed vaeva energiaarvete maksmisega, nii et me usume, et "energiavaesuse" küsimus tuleks konkreetselt ELi päevakorda võtta.
Lõppude lõpuks on ETSi süsteem ja taastuvate energiaallikate sihtmärgid Euroopa omad ja mõjutavad energiahindu.
Volinik, me austasime subsidiaarsust oma palves, et liikmesriigid peaksid koostama omaenda määratlused energiavaesuse kohta ning tegevuskava probleemi käsitlemiseks.
Nii et kui nõukogu soovib antud paketi osas kokkulepet, peavad nad aru saama, et selles osas on tegemist parlamendi keskse nõudega.
Energeetika valdkonnas eksisteerivad juba paljud tarbijate õigused, kuid neid ei ole jõustatud.
Nii oleme me palunud riiklikel reguleerivatel asutustel kasutada tarbijate kaitsmiseks stiimuleid ja sanktsioone.
Samuti oleme koostanud nimekirja lisaõigustest, mida tarbija samuti nautida peaks saama, näiteks nagu taskukohased hinnad madala sissetulekuga peredele, lihtsam varustajate vahetamise süsteem, tarbija suurem esindatus, eriti kui neil on kaebusi, ning õiglased kokkulepped maapiirkondade ja äärepoolseimate piirkondade elanikele.
Usume, et kümne aasta jooksul võetakse kasutusele nutikad mõõturid, mis peaks suurendama energiatõhusust, ning ettevõtted peavad olema energia maksustamises loovad ja mitte premeerima inimesi, kes kasutavad rohkem, nagu hetkel juhtub.
Esmajärjekorras tuleks juurdepääs tagada võrgustikuga liituvatele taastuvatele energiaallikatele, nii et me saavutaksime selle 20% sihtmärgi.
Peame mõistma, et tarnesüsteemidest rääkides räägime me monopolidest, nii et ilmselgelt vajame me väga ranget reguleerimist.
Tahaksime näha palju paremat koostööd riiklike reguleerivate asutuste ja konkurentsiasutuste vahel.
Nii jõuaksime ehk punkti, kus olukord ei ole enam selline, et pea pooltes ELi riikides domineerib üks ettevõte turust 70%.
Nüüd raporti kõige vastuolulisemast punktist - lahtisidumise küsimusest.
On selge, et kehtiv süsteem ei toimi.
Esineb kahtlusi, et mõned ei mängi ausat mängu.
Nad tagavad juurdepääsu esmajärjekorras omaenda ettevõttele; seavad takistusi, mis lämmataksid konkurentsi.
Seepärast usun ma raportöörina, et energiaga varustamise täielik eraldamine tarneettevõtjatest või täieliku omandi lahtisidumine - mida algselt soovitas komisjon - peaks elektriettevõtetele olema ainsaks valikuks.
Ainult nii saate te lahti huvide konfliktist.
Te võite rajade nii palju Hiina müüre, kui tahate, aga ettevõtete jaoks ei ole mingit stiimulit, mis motiveeriks neid turul konkurentsi edendama, kui nad on ühtlasi ka tarneettevõtete omanikud.
Meil on vaja võrdset mänguvälja: me vajame lihtsamat juurdepääsu taastuvatele energiaallikatele ja VKEdele, kuid rohkem kui midagi muud vajame me tõenäoliselt stabiilset reguleerivat raamistikku selle triljonisuuruse investeeringu jaoks, mida ELi turg vajab.
Kui me seda küsimust nüüd väldime, ei saada me selget signaali investoritele ja Euroopas võivad tuled kustuda.
Kõnealune küsimus ei kao kuhugi ja kui tuled kustutatakse võivad valitsused langeda.
Niisiis, kes selle vastu on?
Saksamaa, Prantsusmaa, Austria, Luksemburg, Kreeka ja Bulgaaria arvavad, et nende Hiina müüride tugevdamisest piisab.
Mõned kahtlustavad ka, et üritatakse kaitsta riigi parimaid, kes investeerivad rõõmuga teistesse turgudesse, kuid lubavad vastumeelselt teisi oma turule.
Me ei tohiks seda mudelit aga üle müüa, hindade langetamist ei näe me tõenäoliselt ühegi mudeli puhul.
Me teame, et nõukogu on selles küsimuses jõudnud mitteametlikule seisukohale.
Nad on soovitanud tugevdada neid Hiina müüre.
Paljud meist aga leiavad, et sellest ei piisa Euroopa tarbijatele ning on soovitanud jääda range seisukoha juurde.
Tahaksin selle väga kompleksse toimiku osas tehtud koostöö eest eriti tänada variraportööre ja kõiki, kes selle paketi osas kaasa lõid.
<D>
raportöör. - (FR) Härra juhataja, ma sooviksin alustuseks tänada variraportööre, kes on aidanud kaasa majandus- ja rahanduskomisjonis selle raporti vastuvõtmisele, ja sama palju ka proua Pietikäinenit ja proua Raevat ning õnnitleda kooskõlastajaid Euroopa Rahvaparteist (Kristlikud Demokraadid) ja Euroopa Demokraatide ja Liberaalide Liidu fraktsioonist, härra Gauzèsi ja härra Klinzi, kellel oli tähtis roll seoses tagamisega, et käesolev raport, mille üle me homme oma täiskogu istungil hääletame, majandus- ja rahanduskomisjonis vastu võeti.
Te teate, et G20 kohtumise järelduses kinnitasid mõned - pealegi veel prominentsed - ELi riigipead võitu, tehes mitmetes teatistes teatavaks, et pangasaladuste aeg on läbi.
Kui need ähvardavad avaldused kõrvale jätta, siis on Euroopa Parlament asunud praktilist tööd tegema ning tunneb huvi mitte teatise, vaid jõupingutuste vastu, mida ta saab teha võitlemaks tõhusalt maksude tasumisest kõrvalehoidumise vastu, mis jääb igal aastal hinnanguliselt suurusjärku 200 miljardit eurot.
Seda 200 miljardit eurot tuleks võrrelda taastamise kavade jaoks ette nähtud summadega, mis peaks aitama Euroopa riikidel kriisiga toime tulla; seda tuleks võrrelda Euroopa Liidu eelarvega ning samuti tuleks seda võrrelda Euroopa riikide puudujääkide näitajatega.
Täna on Euroopa maksumaksjatel seega küllaldaselt alust paluda Euroopa pangasektoril ja seega ka Euroopa pankadelt jõupingutuste tegemist, mis on vajalikud, et võimaldada liikmesriikide maksuhalduritel tagasi saada osa maksutulust, mida nad maksude tasumisest kõrvalehoidumise või maksupettuse tõttu kaotavad.
Me oleme teinud konstruktiivset tööd ja usun, et hoidsime ära ettekirjutuste tegemise või vastastikuse süüdistamise.
Me oleme kolmel rindel edusamme teinud, ning ma tahan kiita Euroopa Komisjoni eelnõu teksti ja voliniku Kovácsi tööd, kes liikus kahtlemata õiges suunas.
Me oleme nii palju kui võimalik võtnud oma kriteeriumiks Euroopa maksumaksjate väiteid, et komisjoni teksti kolmes osas parandada.
Me otsustasime, et seoses selle direktiivi reguleerimisalaga oli see tekst nii seotud õiguslike struktuuride kui ka hoiustamisteenuste määratluse osas natuke liiga väheambitsioonikas.
Me teame, et kui on vaja välja mõelda uusi finantstooteid, mis võimaldaksid mõnedel inimestel maksude maksmisest pääseda, siis on finantskorraldusel märkimisväärne kujutlusvõime.
Sellepärast tegid parlament ja komisjon ettepaneku kehtestada komiteemenetlus, mis kohandab hoiustamisteenuste määratluse finantskorralduse tegeliku olukorraga vastavaks.
Käesoleva küsimuse puhul on siiski paljud tooted selle reguleerimisalast välja jäetud ning meie arvates tuleks need võimalikult kiiresti sinna kaasata; seda just eriti mõnede pensioniskeemide puhul, mis toimivad kapitaliseerimise abil, ning üldisemas mõttes arvame, et ettepanek kaasata tooted, mis garanteerivad 95% investeeringust, ei paku piisavaid garantiisid.
Seepärast on meie arvates 90-protsendine piirmäär mõistlikum.
Muudatusettepanekud selle kohta esitatakse homsel parlamendi istungil.
Eks siis ole näha, kas need võetakse vastu.
Mul on kahju, et me ei ole selle suhtes komitees kompromissi leidnud ning loodan, et parlamendi istung edastab tugeva signaali, määratledes hoiustamisteenused toodetena, mis garanteerivad 90% kapitalist, mitte lihtsalt 95% toodetest, nagu komisjoni ettepanekus on ette nähtud.
Laiapõhjaline konsensus saavutati siiski selle suhtes, kuidas tuleks selle direktiivi reguleerimisala laiendada, eriti seoses I ja III lisa sõnastusega.
Peale selle on kõnealune raport märkimisväärselt tugevdanud I lisa, kuna me koostame laialdast maksuparadiiside nimekirja, mis ei säästa ühtegi jurisdiktsiooni ning mis, erinevalt G20 nimekirjast, sisaldab konkreetselt Delaware'i ja Nevadat.
Me oleme komisjonist laialdasemalt määratlenud õigustoimingud, mida need jurisdiktsioonid peavad väljendama, mida kas nende territooriumil ei eksisteeri või on maksustamise mõttes läbipaistvad, ning ma usun, et see tõendamiskohustuse ümberpööramine on tõhusam viis maksude maksmisest hoidumise vastu võitlemiseks.
Lõpetuseks, käesoleva teksti peamine nõrkus on siiski seotud üleminekuajaga, mis on antud kolmele liikmesriigile: Belgiale, Austriale ja Luksemburgile.
Kuigi Belgia on teatanud, et kavatseb loobuda oma maksude kinnipidamise süsteemist, soovin ma näha, et automaatne teabevahetussüsteem oleks laialt levinud, ning selleks soovin ma, et määrataks kindlaks üleminekuaja lõppkuupäev.
See on ka põhjuseks, miks me soovime kindlaksmääratud üleminekuaja lõppdaatumina näha aastat 2014, vaatamata sellele, et me oleme vastu võtnud uurimuse põhimõtte hinnata vastavaid tähelepanekuid maksude kinnipidamise süsteemide ja teabevahetuse kohta aastaks 2011, kui toimub direktiivi läbivaatamine.
Ma soovin veel öelda, et me oleme üritanud töötada läbipaistvalt ning tõhustatud läbipaistvuse nimel ajal, mil Euroopa maksumaksjatel tuleb oma panus anda, eriti Euroopa pangandussektori toetamiseks.
<D>
. - (FR) Austatud juhataja, meil on siin parim näide sellest, kuidas Euroopa Liit inimõiguste küsimust enda huvides manipuleerib!
Me keeldume Ameerika Ühendriike selgelt hukka mõistmast kuritegeliku suhtumise eest, mida see riik ilmutab Guantánamos.
Me keeldume tunnistamast Euroopa Liidu liikmesriikide vastutust inimeste vangistamise ja piinamise võimaldamise eest LKA salavanglates.
Me keeldume rääkimast alaealistest, keda Ameerika Ühendriigid Guantánamos hoiavad ja piinavad, kuigi UNICEF on nad tunnistanud vahistatud lapssõduriteks, ent ometi ei kõhkle me taunimast kohutavaid diktatuure ja hääletame teiste riikide suhtes kohaldatavate sanktsioonide poolt.
Kui on tegemist meie enda ja Ameerika Ühendriikidega, tunduvad inimõigused olevat väiksem probleem.
Meie nõuame, et inimõigused kuuluksid kõigile inimestele.
Samuti nõuame, et meie suhtumine lähtuks üksnes soovist teenida inimesi, ja sellega seoses tahame, et Ameerika Ühendriikide ja kaasosaluses süüdi olevate Euroopa Liidu liikmesriikide üle mõistetaks kohut inimõiguste rikkumiste eest.
Rahvusvahelist õigust tuleb alati järgida ning piinamine ja tapmised terrorismivastase sõja nimel tuleb lõpetada.
Lõpetuseks väärib kordamist, et Guantánamo baas tuleb sulgeda ja Kuuba peab tagasi saama kontrolli kogu oma territooriumi üle.
<D>
Enne kui annan sõna volinik Grybauskaitėle, sooviksin väljendada oma hämmingut selle üle, et teisi volinikke, kellel palusime siin olla, ei ole kohal.
Sellel võivad olla erinevad põhjused: ilmselt on meie kutsed saadetud välja liiga hilja.
See võib nii olla ja ma peaksin seda kontrollima.
Sooviksin siiski komisjonile meelde tuletada, et institutsioonidevahelise kokkuleppe kohaselt peab komisjon viibima kohal selle nädala jooksul, mil Euroopa Parlamendis toimub istung.
Ma kontrollin seda ja ma loodan, et nii komisjon kui ka loomulikult meie parlamendina austame oma kohustusi institutsioonidevahelise kokkuleppe kohaselt.
Paluksin seetõttu kohalviibivat volinikku, volinik Grybauskaitėlt, et ta annaks selle sõnumi komisjonile edasi.
Muuseas rääkisin sellest ka esimeeste konverentsil.
Ma ei soovi siiski siinkohal teha ühepoolseid süüdistusi, kuid ma kontrollin seda.
<D>
Programm Internetti ja uusi tehnoloogiaid kasutavate laste kaitseks on lastekaitse üks peamisi vorme, arvestades tehnoloogia ja arvuti kasutamise oskuste levikut.
Lapsi ohustavad seega ebaseaduslikud materjalid ning sobimatu käitumine, näiteks lapsporno, ahistamine, seksuaalsuhte eesmärgil Internetis kontakti otsimine ja võrgutamine.
Statistika järgi kasutab üle 70% noortest vanuses 12-15 aastat Internetti umbes kolm tundi päevas.
Paraku on enamik neist noortest kokku puutunud pornograafiliste kujutistega.
Muret tekitab pornograafiat sisaldavate veebisaitide arvu kasv ja selle nähtuse ohvriks langevate laste keskmise vanuse vähenemine.
Mitmekülgne lähenemine on ainus võimalus suurendada laste turvalisust Internetis.
See laiapõhjaline programm peab hõlmama lapsi, nende peresid, koole, sideoperaatoreid, Interneti-teenuse pakkujaid ja teisi institutsioone.
Võitluses kahjuliku käitumise vastu Internetis peaks oluline roll kuuluma vihjeliinidele, mille eesmärk on koguda teavet ebaseaduslike materjalide kohta.
Lastele tuleks õpetada, kuidas vältida ohtlikku käitumist Internetis.
Lastevanemad ja õpetajad omalt poolt peaksid osalema arvutiõppe kampaaniates, et väheneks põlvkondadevaheline lõhe uute tehnoloogiate vallas ja võitlus ohtude vastu oleks tulemuslikum.
<D>
Härra juhataja, online-hasartmängude küsimuses peavad olema selged ja ühetimõistetavad seadused, mis piiravad ja reguleerivad hasartmängutööstuse peaaegu 3 miljardi euro suurust iga-aastast brutokäivet ja peavad selle üle arvet.
Siiski, pr Schaldemose andmete põhjal on see 3 miljardit eurot ainult 5% kogu Euroopa Liidu hasartmänguturust.
Seetõttu on antud valdkonna olulisus ja mõju selgesti tuntavad, nagu ka selle ohud.
Hasartmänge seostatakse sageli õigustatult rahvusvahelise kuritegevusega ja piiriüleste ebaseaduslike hasartmängude korraldamisega, mida on palju lihtsam Internetis läbi viia ja mis on ohuks paljude riikide seadustele ja milles peituvad ohud riigi suveräänsusele.
Oluline on esile tõsta ka negatiivseid efekte tervisele, mida hasartmängudega seostatakse.
Arstina olen väga hästi teadlik sõltuvusttekitavate või kinnisideeks saanud hasartmängude kahjulikest omadustest.
Neid probleeme ei saa Euroopa Parlament alahinnata.
Selleks, et lahendada pettuste, kuritegeliku käitumise ning finants- ja meditsiiniga seotud probleeme, mis tulenevad online-hasartmängudest, kutsun Euroopa Parlamenti üles hääletama korduvalt paremate lahenduste poolt tulevikus.
<D>
fraktsiooni EFD nimel. - (SK) Üleeuroopaliste transpordivõrkude määratlemine on äärmiselt tähtsaks sammuks teel reisijate ja kaubatranspordi ühenduste täiustamise nimel terves Euroopas.
Kui Põhja-, Lääne- ja Lõuna-Euroopas lõppevad raudteed ja teed sadamatega, on Ida-Euroopa teedel ja raudteedel suur potentsiaal jätkata ida suunas üle kogu Aasia, kuni Vaikse ookeani kallasteni välja.
Aasia riikide, nagu Hiina, Jaapan ja India, majandus kasvab märkimisväärselt ning neist saavad Euroopa ettevõtetele suured kaubanduspartnerid.
Seepärast on koos euroopasisese transpordistruktuuri ülesehitamisega vaja avada transporditeed ka idapoolsete riikidega.
Laiarööpmeline raudteeliin Vladivostokist jõuab ELi piirini Čierna nad Tisous.
Koostatud on projekt liini jätkamiseks Viinini, mis ühendaks selle Doonau sadamate ning loomulikult Euroopa võrguga.
Minu arvates vajavad sedalaadi projektid ka edaspidi märkimisväärset toetust.
Tänan teid!
<D>
raportöör. - (DE) Hr president, mu daamid ja härrad, muidugi on alati parem, kui kohal on volinik, kuna ma sooviksin mõned olulised punktid otse talle esitada, kuid seda tuleb siis teha hiljem.
Rohkem kui 15 aastat oleme me püüdnud, või õigemini on komisjon püüdnud kehtestada reguleerivat raamistikku lennujaamamakse käsitleva ELi direktiivi vormis.
Kaks katset on juba ebaõnnestunud lennujaamade ja lennuettevõtjate ning erinevate liikmesriikide vahelise huvide konflikti tõttu.
Ka sel puhul oli tegemist suure konfliktiga ning ma ei suuda meenutada komisjoni 189 muudatusest ühtegi, mis oleks vastu võetud kõigi asjaomaste poolte poolt.
Paljud lennuettevõtjad tahavad näha teise poole, lennujaamade ning lõplikke hindu kehtestava reguleeriva asutuse võimalikult suurt kulude läbipaistvust koos nn ühe kassa süsteemi kehtestamisega.
Paljud lennujaamad eelistaksid praegust olukorda mitte kuidagi muuta.
Peale selle takistasid läbirääkimisi mitmetes liikmesriikides esinevad struktuurierinevused.
Näiteks on Ühendkuningriigis juba olemas range reguleeriv asutus, CAA, kuid samal ajal soovib enamik lennujaamu turgude vabastamist ja selline tendents on tõepoolest olemas.
Rootsis, Portugalis, Kreekas, Soomes ja Hispaanias käitatakse paljusid lennujaamu lennujaamade liitude kaudu, mis tähendab ristsubsideerimist, ja sageli on tulemuseks vähene läbipaistvus.
Hispaanias kehtestab lennujaamamaksud koguni parlament, teiste sõnadega otsustavad parlamendiliikmed kohaldatava maksumäära üle.
Saksamaal kontrollitakse seda valdkonda föderaaltasandil ja mitte riigiasutuse poolt, samas kui uutes liikmesriikides on lennujaamamakse suuremal määral vaja lennujaama infrastruktuuri arendamiseks.
Ma mainin kõiki neid erinevaid huve üksnes selleks, et näidata, kui keerulised need läbirääkimised on olnud.
Seetõttu on tänaseks saavutatu olnud suunatud eelkõige nende huvide konfliktide lahendamiseni, kuna komisjoni liikmed on seisukohal, et selline määrus on vajalik ning et selles kokkuleppimiseks tuleb rakendada kõiki jõupingutusi.
Niisiis, mida nende erinevuste lahendamise osas tänaseks saavutatud on?
Me oleme taandanud kohaldamise ulatuse lennujaamadele, mille aastane vedude maht on üle viie miljoni reisija või 15 % asjaomase liikmesriigi iga-aastasest reisijateveo mahust, kuna piirkondlike lennujaamade puhul, mille aastane vedude maht on alla viie miljoni reisija, on turuvõimu kuritarvitamine kas väike või olematu.
Teiseks sätestasime, et lennujaamad saavad vabalt valida eelistatud ärimudelit ning kolmandaks kaasasime lennujaamade liidud direktiivi reguleerimisalasse.
Neljandaks panime paika reguleerivate asutuste rolli ning võimaldasime neil delegeerida direktiivi sätete või sätete osade rakendamist piirkondlikele sõltumatutele reguleerivatele asutustele.
Viiendaks esitasime rangemad nõuded reguleeriva asutuse sekkumisele ning kuuendaks lubasime taas lennujaama juhtorganitel eelrahastada uusi infrastruktuuriprojekte lennujaamamaksude asjaomase tõstmise abil, nagu see oli võimalik varem, kuigi selle eelduseks on teatud tingimused.
Me tahame näha maksude diferentseerimist, mis põhineks objektiivsetel kriteeriumidel, vastaks pakutava teenuse tasemele ja keskkonnategevuse tulemuslikkusele, ning me tahame näha süsteemi üldise teenuse taseme lepingu määratlemiseks ja sõlmimiseks.
Läbirääkimistel käsitletud kompromissid võeti transpordi- ja turismikomisjoni poolt vastu ainult ühe vastuhäälega.
Lähtepunkti arvestades on see tõeline saavutus ning selles osas tahaksin avaldada tänu kõigile variraportööridele nende tiheda ja konstruktiivse koostöö eest.
Meil tuleb nüüd sätestada normeeritud läbipaistvuse, mittediskrimineerimise ja reguleeritud konsulteerimise ja teavitamise põhimõtted lennujaamamaksude kehtestamisele Euroopas.
See aitab vähendada konkurentsi moonutamist tulevikus ning raskendab turuvõimu kuritarvitamist.
Minu arvates annab direktiiv olulise panuse lennujaamade ja lennuettevõtjate vahelise loomupärase partnerluse stabiliseerimise suunas ning tugevdab samal ajal Euroopa positsiooni õhutranspordi keskusena.
Seetõttu kutsun parlamendiliikmeid üles homme toimuval direktiivi esimese lugemise hääletusel transpordi- ja turismikomisjoni toetama.
<D>
Kolleeg proua Petre, lubage end õnnitleda kõnealuse suurepärase raporti puhul.
On mõned punktid, mida peame silmas pidama, kui räägime Euroopa tootekvaliteedist.
1.
"Kvalifitseeritud turulepääsu” kontseptsiooni rakendamine pakub lahenduse, mis tagab, et Euroopa tarbijatele kättesaadavad tooted vastavad samadele standarditele hoolimata sellest, kas nad on toodetud kodumaal või imporditud.
2.
Euroopa tootjate tekitatud kulud toiduohutuse ning nõudmiste tagamisel seoses nõuetele vastavusega, mida peaks hõlmama ühise põllumajanduspoliitika vahendid.
3.
Konkreetselt Euroopa põllumajandus- ja toidukaupade edendamine.
Samuti nõudsin raportis määruse nr 3/2008 muudatusettepaneku kohta, et Euroopa Liidu kaasrahastamise määra tuleb suurendada.
Samal ajal peame siiski lihtsustama garanteeritud traditsiooniliste eritunnuste süsteemiga seotud haldusmenetlusi ning pakkuma paremat kaitset geograafiliste tähiste või päritolunimetustega toodetele.
Loodan, et Euroopa Komisjon ja liikmesriigid rakendavad meie vastu võetavaid soovitusi nii kiiresti kui võimalik, sest me ei saa lubada aja raiskamist tingimustes, mil Euroopa kodanikud kannatavad äärmiselt tõsise majanduslanguse mõjude käes.
<D>
Hea põllumajanduspoliitika on selline, mis põhineb tarbijate vajadustel, mitte tootjate soovidel.
Põllumajanduses on hõivatud vaid 5% Euroopa Liidu, sealhulgas Slovakkia elanikest, kuid igaüks meist on põllumajandussaaduste tarbija.
Tarbija jaoks on oluline kvaliteet ja hind.
See ei kehti ainult autode ja televiisorite, vaid ka leiva, köögivilja, liha ja piima kohta.
Kuid ühine põllumajanduspoliitika pöörab kogu selle asja täiesti pea peale, sest lähtub sellest, mida vajavad põllumajandustootjad.
Esitatud raport on koostatud Euroopa Liidu endise käsitusviisi vaimus, selles pööratakse liiga palju tähelepanu tagajärgedele ja eiratakse põhjusi.
Piisab ühest näitest: raportis soovitatakse soodustuste ja toetuste abil suurendada noorte senist väikest huvi põllumajandusliku töö ja maaelu vastu.
Samas lahendaksid toimiv turg ja konkurentsil põhinev keskkond selle probleemi loomulikul viisil.
Ilmselt seisneb selle raporti ainus vähemalt osaliselt positiivne külg nõudmises tagada õiglus, mis on Slovakkia ja uute liikmesriikide jaoks eriti oluline.
Kui Euroopa Liit otsustab ka pärast 2013. aastat jätkata senist kulukat ja ebatõhusat põllumajandustoetuste poliitikat, tuleks selle raames kohaldada kõigile võrdseid reegleid.
<D>
Austatud Läti Vabariigi president Valdis Zatlers, on suur au tervitada teid täna teie esmakordsel külaskäigul Euroopa Parlamenti.
Kõigepealt tahaksin tänada teid kui suhteliselt uue Euroopa Liidu liikmesriigi presidenti selle eest, et võtsite vastu Euroopa Parlamendi kutse esineda meile täna, mil me tähistame meie ühisraha euro 10. aastapäeva.
Tänane päev on igas mõttes erakordne, sest täna mängiti esimest korda Euroopa hümni meie külalisele siin Euroopa Parlamendi täiskogu istungil.
(Aplaus)
Kasutaksin võimalust, et rõhutada veel kord Euroopa Liidu 2004. aasta laienemise ajaloolist tähtsust.
Teie riigi tagasitoomiseks vaba ja demokraatliku Euroopa rüppe ja meie kontinendi ühendamiseks kulus üle 60 aasta.
Nüüd elame rahus, vabaduses ja demokraatias.
Meie kodanikel on tulevikuväljavaated, millest meie esiisad võisid vaid unistada.
Me peaksime selle üle rõõmustama.
On tõsi, et praegu seisab Euroopa Liit silmitsi uute ja tõsiste katsumustega.
Isegi Läti rahvas on seda omal nahal kogenud näiteks finantskriisi tõttu, mis on tabanud rängalt ka teie riiki, härra president.
Samuti annab Läti kodanikele muretsemiseks põhjust Venemaa ja Ukraina vaheline gaasitüli.
Just kriisi ajal mõistame rahvaste solidaarsusele tugineva Euroopa Liidu liikmesuse väärtust.
Just kriisi ajal tunneme kõik vajadust oma riikide ja Euroopa institutsioonide ühtehoidmise ja koostöö järele.
Koos oleme tugevamad, koos suudame kaitsta oma huve ja väärtusi paremini kõikjal maailmas.
Seepärast loodab Euroopa Parlament, et Lissaboni leping, mis suurendab Euroopa Liidu võimet nendest katsumustest üle saada, jõustub peagi.
Selle taustal on tänavu juunis toimuvad Euroopa Parlamendi valimised ülitähtsad, sest me tahame tutvustada Euroopa rahu ja ühendamise projekti edulugu demokraatlikus Euroopa Liidus, kus Euroopa Parlamendil on kaasotsustusõigus peaaegu igas valdkonnas.
Loodan südamest, et Läti ja kõikide teiste Euroopa Liidu liikmesriikide kodanikud mõistavad, kui tähtis on nende hääl, sest see annab neile Euroopas kaasotsustusõiguse ja väljendub Euroopa Parlamendi eelseisvatel valimistel.
Härra president, mul on suur rõõm paluda teil nüüd pidada kõne Euroopa Parlamendile.
Ütlen veel kord südamest - tere tulemast Euroopa Parlamenti!
(Aplaus)
<D>
Daamid ja härrad, olete ehk märganud, et kõik järgmised kolm küsimust on seotud Pakistaniga.
Kahjuks ei luba kodukord nõukogul kõigile kolmele küsimusele korraga vastata, kuna nõukogu on oma töö teisiti korraldanud.
Pean juhtima teie tähelepanu parlamendireformi vajadusele ning eriti sellele, mida teie, daamid ja härrad, peate infotunni sisulise muutmisega seoses tegema ning mille vajaduses oleme minu arvates ühel meelel.
Kuid kahjuks ei saa me kehtiva kodukorra tõttu kohaldada paindlikumaid eeskirju.
Seepärast pean esitama need küsimused ükshaaval, mis tähendab ilmselt seda, et mitte kõigile kolmele ei õnnestu vastata.
See sõltub sellest, kui hästi meie töö edeneb.
Alustan küsimusega 15 Pakistani armee rikastumise kohta.
Selle küsimuse on esitanud härra Rutowicz ning ma soovitan nõukogul tungivalt sellele küsimusele otse vastata.
Teema: Pakistani armee rikastumine
On üldteada, et Pakistani armee valitseb riigi majandust ja haldustegevust.
Kas nõukogu kavatseb koostada analüüsi sõjaväega seotud Pakistani ühiskonna vaesustava äritegevuse kaudu kogutud varade ulatuse hindamiseks?
<D>
komisjoni liige. - Härra juhataja, soovin alustada sellest, et teatan pr Haugile ja teistele parlamendi liikmetele, et komisjon mitte ainult pole käesoleva resolutsiooniga tutvunud, vaid ka nõustub paljude selle seisukohtadega, mitte viimases järjekorras sellega, mis puudutab eelarvedistsipliini ja usaldusväärse finantsjuhtimise põhimõtteid.
Me hindame kõrgelt seda võimalust arvamuste vahetamiseks 2009. aasta eelarvemenetluse varases etapis.
Samas vaimus jagan ka täielikult teie resolutsiooni projektis väljendatud seisukohta, et me peame hakkama mõtlema sellele, kuidas Lissaboni leping eelarvemenetlust mõjutab.
Komisjon on samuti pannud tähele parlamendi jätkuvat toetust tegevusepõhisele eelarvestamisele ja ettepanekut esitada ideed pilootprojektide ja ettevalmistava tegevuse osas enne suve.
See kahtlemata parandab sujuva ja kiire rakendamise võimalust.
Komisjon hindab samuti seda, et parlament on üksikasjalikult läbi vaadanud 2009. aasta poliitilise strateegia aastaaruande, mille üle eelmise aasta märtsis intensiivselt diskuteeriti.
Poliitilise strateegia aastaaruanne annab järjekindla lähtealuse esialgse eelarveprojekti koostamisele ning komisjoni õigusloometegevuse ja töö kavale, kuid ta ei määra kindlalt ette lõpptulemust, milles võetakse arvesse Euroopa Parlamendi ja nõukogu prioriteete.
Just sellest lähtudes võtab komisjon vastu esialgse eelarveprojekti aastaks 2009.
Poliitika arengu ja kavade rakendamise mõttes on 2009. aasta praeguse kavandamisperioodi kolmas aasta ja peaks endast kujutama konsolideerumise aastat.
Seega pole komisjon poliitilise strateegia aastaaruandes välja pakkunud ühtegi suurt muudatust finantsplaneerimises.
Siiski on komisjon teinud ettepaneku kolme peamise algatuse kohta, mille mõju 2009. aasta rahaliste vahendite jaotusele on piiratud.
Esiteks, meie välispiiride integreeritud haldamise poliitika osana suurendatakse eelarves Frontexi osa, nagu eelarvepädev institutsioon otsustas juba 2008. aastal.
Teiseks, et jätkata nõukogu poolt 2007. aasta juunis vastu võetud ELi uue Kesk-Aasia strateegia elluviimist, teeb komisjon ettepaneku tõsta abi sellele piirkonnale ettepoole, aastasse 2009, jättes summad kogu perioodi kohta samaks.
Kolmandaks, kooskõlas Bali teekaardiga on komisjon teinud ettepaneku suurendada toetust keskkonnale ja loodusressursside jätkusuutlikule haldamisele arengumaades.
Neid ettepanekuid tehes on komisjon püüdnud hoolikalt piirata mõju olemasolevatele otsustusvahemikele ja teeb seda ka edaspidi, siis kui esitab oma esialgse eelarveprojekti.
Lõpetuseks rõhutan väga tähtsat asjaolu.
2008. aasta eelarvemenetluse käigus lepiti asutustega, nii täitevasutustega kui ka keskasutustega kokku mitmes ühisdeklaratsioonis, samuti üksikasjalikus teabes, mis peaks eelarvepädevale institutsioonile kättesaadav olema.
Komisjon rakendab neid kokkuleppeid 2009. aasta eelarvemenetluse käigus ja olen kindel, et see võimaldab parlamendil saada kättesaadavatest vahenditest selgema pildi.
<D>
(DE) Härra juhataja, volinik, nõukogu eesistuja, lubage mul tänada esmalt selle õigusloomega seotud ettepaneku raportööri ja omaalgatusliku raporti raportööri.
2003. ja 2004. aasta reformid olid ühise põllumajanduspoliitika ümberkujundamise väga olulised etapid.
Ühise põllumajanduspoliitika põhjalik läbivaatamine ei ole iseenesest põhjalik reform, vaid on pigem oluline samm kaasaegse, mitmeotstarbelise ja konkurentsivõimelise ühise põllumajanduspoliitika kindlustamisel.
Seoses kahe prioriteediga ei ole midagi muutunud.
Esimene puudutab toiduainete tootmist, millele järgneb sööda tootmine ja seejärel energiavarustus.
Seda, kui oluline on piimatootmine, eelkõige mägistel aladel, kus rohumaaviljelus on sageli ainus võimalus, on juba arutatud.
Sel juhul säilitame me töökohti, mitte ainult keskkonda, mis on minu arvates sama oluline.
Ma usun, et valmistumine pehmeks maandumiseks pärast 2015. aastat on oluline küsimus.
Praegu olen ma piimakvootide üldise suurendamise vastu.
Ma usun, et me peaksime olema ettevaatlikud ajal, mil meil piima üle jääb.
Igaüks, kes osutab toiduainete hindadele kui kvootide suurendamise põhjusele, ei tunnista, et piimatootja saab kätte vähem kui 30% müügihinnast, samas kui müügihind supermarketites - isegi minu oma liikmesriigis - on praegu sama, mis 25 aasta eest.
On oluline, et teine sammas stabiliseeritaks esimest õõnestamata.
Me tervitame artikli 68 ümberhindamist tänu liikmesriikide otsustamisvabadusele.
Mul on hea meel ka selle üle, et piimafondi suhtes on jõutud kokkuleppele, sealhulgas seoses tootmisega mägialadel ja ebasoodsas olukorras olevates piirkondades.
Lõpuks lubage mul öelda, et ma loodan väga, et nõukogu ja komisjon eelolevate päevade jooksul kompromissi saavutavad.
Ma olen kindel, et ühine põllumajanduspoliitika töötatakse välja selleks, et tagada, et ka meil oleks tulevikus kõigis ELi piirkondades mitmeotstarbeline jätkusuutlik põllumajandustootmine.
<D>
Majanduskriisi ajal, kui Euroopa kodanikke tabavad koondamislained ja sotsiaalteenuste kärped, peab ka Euroopa Liit raha kokku hoidma.
Järgmisel aastal plaanib EL kulutada ligikaudu 123 miljardit eurot ehk seitse miljardit rohkem kui sel aastal.
Majanduslikult raskel ajal on muidugi vaja meetmeid majanduse ergutamiseks, kuid on kaheldav, kas sellised vahendid nagu Euroopa majanduse elavdamise kava täidavad seda eesmärki.
Varem on paljukiidetud ELi programmid osutunud pabertiigriteks.
Lisaks on mitmesugused ELi toetused ärgitanud inimesi panema toime erinevaid kuritarvitusi.
Juba aastaid kirjeldab Euroopa Kontrollikoda oma aastaaruannetes jultunud rikkumisi põllumajandus- ja struktuurifondides.
See tähendab, et vaevaga teenitud maksumaksjate raha on aastaid voolanud teadmata kanalitesse.
Keerulised eeskirjad, mida isegi Brüsseli euroametnikud sageli peavad segadust tekitavaiks, aitavad olulisel määral kaasa selle süsteemi puudulikkusele.
Euroopa Liidul puudub isegi kontroll ekslikult välja makstud vahendite sissenõudmise üle.
Seetõttu on ELi eelarve jätkuv paisutamine vale tee.
Selle asemel tuleb süsteemist kõrvaldada vead, kasutades ulatuslikku taasriigistamist, näiteks põllumajandussektoris.
See võimaldaks liikmesriikidel endil otsustada, milliseid valdkondi nad soovivad toetada.
Mis puudutab majanduse ergutamise meetmeid, siis need peaksid moodustama osa liikmesriikide kooskõlastatud tegutsemisest.
<D>
(LV) Hr president, komisjoni asepresident, nõukogu eesistuja, kuulates täna mõningaid oma kaasliikmeid, mõistsin ma ürikutes kirja pandud vana tõde: kritiseerida ja maha teha on lihtne, kuid ehitada maja, luua tempel on pikaajaline ja raske ülesanne.
Pean kõnealuse lepingu kriitikutele meelde tuletama, et selle alus - Lissaboni leping, põhiseaduse leping - loodi Euroopa ajaloo lõige laiema esindatusega demokraatlikul foorumil, kus osalesid valitsusvälised organisatsioonid ning viibis juures massimeedia.
Seepärast sooviksin täna õnnitleda oma kolleege hr Méndez de Vigot ja hr Corbetti, kes on koostanud raporti, mille üle me nüüd kavatseme hääletada.
Tegelikult on see raport väga hea kokkuvõte ning hr Bondel on õigus, kui ta ütleb, et konsolideeritud versioon on hetkel kättesaadav vaid inglise keeles.
Seepärast teen ettepaneku, et see dokument avaldatakse brošüürina kui väga hea kokkuvõte, kuna mitte kõik ei loe tervet lepingut.
Puudutades nüüd lepinguga võetud tegelikke seisukohti, räägiti paljudest headest asjadest ning samuti esitati kriitikat.
Mulle tundub, et on väga hea, et sõnastatud on ühine välis- ja julgeolekupoliitika, aga ka vajadus ühise energeetikapoliitika järele.
Samas on kahju, et puuduvad uued vahendid nende poliitikate elluviimiseks - ei komisjonile ega parlamendile ole antud selliseid vahendeid.
Mida see siis tähendab?
See tähendab, et meil on veel tööd teha: kehtestada ja rakendada need poliitikad.
Seepärast on tegelikult pool tööst juba tehtud: põhi on loodud, kuid ülejäänud töö, see teine pool, nimelt praktikasse rakendamine, ootab veel ees.
Soovin meile kõigile edu.
Tänan teid.
<D>
kirjalikult. - Ma kutsun eesistujariiki Ungarit üles käsitlema liikumisvabaduse probleeme hariduse valdkonnas ja tööjõuturul.
Praegu esineb palju probleeme seoses eri liikmesriikide haridusasutustes saadud kvalifikatsiooni ning erinevatel tööturgudel saadud kogemuse vastastikuse tunnustamisega.
Et komisjon koostab praegu hinnangut hariduse valdkonnas saavutatud edusammude kohta, kutsun ma eesistujariiki Ungarit üles tagama, et ka nõukogus käsitletaks seda probleemi põhjalikult.
Meil on vaja veenda liikmesriike leppima kokku lihtsamas korras, mille alusel tunnustada kvalifikatsiooni, hoolimata sellest, millises riigis see saadud on.
Mul on hea meel eesistujariigi Ungari soovi üle hoogustada tervikliku Euroopa gaasijuhtme süsteemi loomist, et sellega lõpetada mõningate liikmesriikide, sealhulgas Eesti, Läti ja Leedu isolatsioon.
Soovin uuele eesistujariigile meelde tuletada, et Euroopa Parlament on võtnud vastu kaks olulist dokumenti energiaalase solidaarsuse ja ohutuse kohta, mida nõukogul rakendada tuleb.
Loodan, et veebruaris jõuab Euroopa Ülemkogu uues ELi energiastrateegias kokkuleppele.
See peaks hõlmama ka kava Läänemere energiaühenduste võrgu kohta.
<D>
Järgmine päevakorrapunkt on arutelu, milles käsitletakse järgmist:
Ramon Tremosa i Balcellsi raport majandus- ja rahanduskomisjoni nimel ettepaneku kohta võtta vastu nõukogu määrus, millega antakse Euroopa Keskpangale eriülesanded seoses Euroopa Süsteemsete Riskide Nõukogu tegevusega (05551/2010 - C7-0014/2010 -;
Antolín Sánchez Presedo raport majandus- ja rahanduskomisjoni nimel ettepaneku kohta võtta vastu Euroopa Parlamendi ja nõukogu direktiiv Euroopa Pangandusjärelevalve Asutuse, Euroopa Kindlustus- ja Tööandjapensionide Järelevalve Asutuse ja Euroopa Väärtpaberituru Järelevalve Asutuse volituste kohta, millega muudetakse direktiive 1998/26/EÜ, 2002/87/EÜ, 2003/6/EÜ, 2003/41/EÜ, 2003/71/EÜ, 2004/39/EÜ, 2004/109/EÜ, 2005/60/EÜ, 2006/48/EÜ, 2006/49/EÜ ja 2009/65/EÜ - C7-0251/2009 -;
Sven Giegoldi raport majandus- ja rahanduskomisjoni nimel ettepaneku kohta võtta vastu Euroopa Parlamendi ja nõukogu määrus, millega luuakse Euroopa Väärtpaberiturujärelevalve Asutus - C7-0167/2009 -;
Slvie Goulard'i raport majandus- ja rahanduskomisjoni nimel ettepaneku kohta võtta vastu Euroopa Parlamendi ja nõukogu määrus finantssüsteemi makrotasandi usaldatavusjärelevalve kohta ühenduses ja Euroopa Süsteemsete Riskide Nõukogu asutamise kohta - C7-0166/2009 -;
José Manuel Garcķa-Margallo y Marfili raport majandus- ja rahanduskomisjoni nimel ettepaneku kohta võtta vastu Euroopa Parlamendi ja nõukogu määrus, millega luuakse Euroopa Pangandusjärelevalve Asutus - C7-0169/2009 -;
Peter Skinneri raport majandus- ja rahanduskomisjoni nimel ettepaneku kohta võtta vastu Euroopa Parlamendi ja nõukogu määrus, millega luuakse Euroopa Kindlustus- ja Tööandjapensionide Järelevalve Asutus - C7-0168/2009 - ning
Anne Ferreira raport majandus- ja rahanduskomisjoni nimel soovitustega komisjonile piiriüleseks kriisijuhtimiseks pangandussektoris.
<D>
(SV) Orjust ei ole veel kaotatud, nagu paljud siin täiskogul juba rõhutasid.
Kaasaegne orjus võtab seksikaubanduse kuju ning jätkub siin ja praegu.
Naiste, tüdrukute ja poiste kehasid müüakse nagu lihatükke, täpselt samamoodi nagu mis tahes muid kaupu, ja seda juhtub kogu aeg.
Inimestelt on röövitud nende kõige põhilisemad inimõigused ja muudetud nad kaasaegseteks orjadeks meie mitmetes liikmesriikides.
Seda peaks võtma Euroopa suurima läbikukkumisena ja vajakajäämisena ning sellega peab tegelema hakkama, piirates ja likvideerides nii tarnimise kui ka nõudluse.
Minu kodumaal Rootsis jõustus kümme aastat tagasi seadus, mille kohaselt on seksi ostmine kuritegu.
See on tähtis seadus, sest selle kaudu annab ühiskond märku, et ükski inimolend pole müügiks.
Orjade müük Ameerikas kuulutati ebaseaduslikuks 1807. aastal, ent see jätkub ikka veel otse meie Euroopa keskel.
On juba aeg see ajaloo pimedasse prügikasti heita.
On meie aeg ja meie kohus teha kõik, mida suudame, ja ma tahaksin tänada autoreid, Anna Hedhi ja Edit Bauerit, nende suurepärase töö eest, millest on kasu meile kõigile!
<D>
(FR) Austatud juhataja!
Leedu parlament võttis eile vastu homoseksuaalsuse seaduse, mis puudutab ka homoseksuaalsuse ja biseksuaalsuse propageerimist.
Leedu president kord juba keeldus sellele seadusele alla kirjutamast ning see saadeti tagasi parlamenti.
See seadus on otseses vastuolus Euroopa Liidu põhiõiguste harta ja Lissaboni lepingu artikli 6 lõikega 1.
Austatud president, Euroopa Parlamendi nimel kutsun teid Euroopa väärtuste huvides selle seaduse vastu protestima, sest see diskrimineerib seksuaalvähemusi, kuigi Lissaboni lepingus taassõnastatud põhiõiguste harta keelab diskrimineerimise seksuaalse sättumuse alusel.
Parlamendi nimel kutsun teid üles kirjutama Leedu parlamendile, et kõnealune seadus on vastuolus ühise Euroopa ideega.
(Aplaus)
<D>
(PL) Hr juhataja, mitte keegi ei eita, et ühtse turu ja konkurentsi eeskirjad on Euroopa majanduse tõukejõud, mis tagab selle kiire arengu.
Ettevõtted, mis jäävad sellele väljakutsele alla, satuvad raskustesse, kaasa arvatud tegevuse lõpetamine, ja on selge, et selliste ettevõtete töötajad protestivad.
Siiski peab viimasel nädalal toimunud Poola laevatehase töötajate protesti suhtuma teisiti.
Nad ei tulnud Brüsselisse kaeblema, et esile kutsuda kaastunnet või raha küsida.
Nad tahtsid protestida otsuse vastu, mida nad peavad veel üheks surmaotsuseks nende laevatehasele, ja mis ajab tänavale vähemalt tuhat töötajat.
Kuid mis on siis nende puhul probleemiks?
Laevatehase töötajatele, kes olid Brüsselis, tegid muret võrdsed tegutsemistingimused ja soov veenduda, et komisjoni otsus põhineb usaldusväärsetel, kontrollitud andmetel, sest tegelik olukord näitab, et laevatehas hakkab madalseisust üle saama ja et tal on lõpuks ometi võimalus muutuda kasumit teenivaks ettevõtteks.
ELi õigus on lubanud sarnastes olukordades anda täiendavat abi.
Meil on asutamislepingus toodud näited, kus sellist abi said kasutada Ida-Saksamaa liidumaad.
Ma tahan ka rõhutada, et see ei olnud Poola valitsuse protest.
Protestisid Euroopa Liidu kodanikud - laevatehase töötajad, kellel on õigus meelt avaldada, kes on ühinenud ja tulid juhtima meie tähelepanu asjaolule, et midagi on minemas valesti.
Me peaksime seda tervitama, sest just nii me ehitame kodanikuühiskonda.
Ja viimane märkus: nende Brüsselis viibimine näitab ka tõsiasja, et neil on tohutu usaldus Euroopa Liidu vastu ja seda usaldust väljendab Poola ühiskond tervikuna.
Meie ega Euroopa Liit ei tohiks seda usaldust kuritarvitada.
<D>
Austatud juhataja, homme otsustab parlament kliimapaketi erinevate osade üle.
See tähendab, et me oleme väga lühikese ajaga end küsimustest läbi rääkinud ja võtnud vastu otsuseid Euroopa energia- ja keskkonnapoliitika tähtsate osade suhtes.
See tähendab ka seda, et parlament ja nõukogu on kliimapaketi lõpule viinud ammu enne, kui me oleme energiaturu rakendamise ja otsuste vastuvõtmisega väga kaugele jõudnud.
See oleks tegelikult pidanud olema vastupidi, mis tähendab, et me oleks pidanud suutma viia lõpule otsustamise seoses elektri- ja gaasiturgude ning piiriüleste turgudega ammu enne, kui me siiani jõudsime.
Energiaturg, mida me nüüd kliimapaketi raames üles ehitame, nõuab asjakohaselt toimivat energiaturgu kogu Euroopas piires, koos konkurentsiga, et hoida hindu madalal.
Me peaks samuti tagama, et saame kasutada iga viimast kui energiaallikat, mis meile Euroopas kättesaadav on.
Süsteem selles valdkonnas on turupaketi ja kliimapaketi vahel natuke segaseks muutunud.
See, mida me praegu teha saame, on tagada, et liigume neil läbirääkimistel edasi nii kiiresti kui võimalik.
See on muidugi eesistujariik Tšehhi Vabariigi ülesanne läbirääkimised võimalikult kiiresti käivitada, võib-olla, nagu siin enne üks minu kaasliige soovitas, jaanuaris Strasbourgis.
Siiski: homme, kui otsustame kliimapaketi üle, peab ka eesistujariik Prantsusmaa olukorda käsitlema ja algatama protsessi, mis võimaldab läbirääkimistel kohe alata ja võimalikult kiiresti käivituda aruteludel eraldamise, parema konkurentsi ja piiriüleste ühenduste üle.
See on tähtis mitte ainult selleks, et hoida hindu madalal ja võimaldada suuremat konkurentsi, vaid ka tagamaks, et mitmesugused liikmesriigid, kes kliimapaketi tõttu võivad leida end haavatavamast olukorrast, ei satuks isolatsiooni.
See on midagi, mida tuleb teha ja ma loodan, et põhiosa sellest tehakse teoks Tšehhi Vabariigi eesistumisel.
Siiski, austatud juhataja, härra minister, me ei soovi lubada eesistujariik Prantsusmaal neil 2008. aasta detsembri viimastel päevadel oma ülesannetest kõrvale hoida.
Suur tänu.
<D>
fraktsiooni PSE nimel. - (FR) Austatud juhataja, volinik, daamid ja härrad, direktiiv Euroopa töönõukogude kohta oli vastuvõtmise ajal 1994. aastal tõeline pioneer.
Ehkki see sätestas ainult miinimumnõuded, avas see liikmesriigiüleste kontsernide töövõtjatele võimaluse teostada õigust olla teavitatud ja konsulteeritud, ja oli Euroopa tööõiguse üks aluselemente.
Kuid praegusel hetkel jääb see maha ettevõtluses tegelikult toimunud muutustest, jääb maha ettevõtete finantsjuhtimise arengust, ja jääb maha isegi teiste hiljem vastu võetud töövõtja teavitamist ja konsulteerimist käsitlevate direktiivide eesmärgi osas.
Seetõttu on absoluutselt vajalik direktiiv läbi vaadata, tagamaks, et liikmesriikidevahelised kontsernid, kes saavad teabe õigeaegselt ja kindlustavad konsultatsioonide kõrgetasemelise standardi, mõtleksid tõsiselt sellele, et kohtadel, kus töövõtjaid ohustavad ümberkorraldamisotsused, ettevõtete sulgemine ja massilised vallandamised, on võimalik leida ka alternatiivseid lahendusi.
Viimastel aastatel oleme liiga sageli olnud äkiliste kollektiivse koondamise otsuste tunnistajaks, mis jätavad töövõtja ilma tegelikust konsulteerimise võimalusest või nende esindajad tegelikust kaasarääkimisvõimalusest.
Mõnikord kuulevad töövõtjad raadiost, et neid ootab koondamine.
Nende esindajaid teavitatakse mõni minut enne otsuse avalikustamist, tavaliselt siis, kui börsid avatakse.
Kõik see rõhutab läbivaatamise tungivat vajadust.
Lisaks nähti läbivaatamine ette esialgses direktiivis, ja 2000. aastal oleks tulnud selle direktiivi sätteid kaasajastada.
Sellest alates on BusinessEurope - või vana nimetusega UNICE - teinud kõik, mida suutis, läbivaatamise takistamiseks, hoolitsedes selle eest, et konsulteerimine ei viiks kuhugi.
Sellepärast, daamid ja härrad, härra Bushill-Matthews, ei saa ma ühena Euroopa Parlamendi raportööridest 2001. aastal, ja direktiivi ambitsioonika läbivaatamise taotluse kaaluka enamusega vastuvõtmise taganttõukajana parlamendis, nagu juhtus jällegi 2007. aastal, aktsepteerida kriitikat Euroopa Ametiühingute Konföderatsiooni aadressil.
See organisatsioon on siiras ja läbirääkimisteks valmis.
Kui see konsultatsioon, need läbirääkimised ei anna tulemusi, peab komisjon kasutama oma algatusõigust.
Komisjonil on algatusõiguse monopol.
Me austame seda.
Siiski tähendab see ka vastutust Euroopa üldiste huvide kaitsmise eest, erahuvide pantvangiks sattumise ärahoidmist, meie kontinendi töövõtjatele kindlustunde tagamist, et Euroopa Komisjon kaitseb nende õigeaegset konsulteerimis- ja teavitamisõigust, nii et suurtes liikmesriigiülestes kontsernides oleks võimalik pidada sisulist Euroopa sotsiaalset dialoogi.
<D>
Olen otsustanud kasutada enamiku oma ajast antud sekkumiseks, et tõsta esile inimeste nimed, keda öeldavasti Iraanis kinni peetakse, osad surmamõistetuina, poliitilise režiimi kritiseerimise või tsiviilõiguste kaitsmise eest.
Ali Mehrnia, Parviz Varmazyari, Majid Rezaii, Alireza Nabavi, Ali Massoumi ja Shirin Alavi Holi on öeldavasti kinnipeetavad ning mõistetud surma Moharebi eest, mis tähendab jumalavaenulikkust.
Kolmkümmend kolm Iraani Leinavate Emade hulka kuuluvat naist, kelle lapsed on tapetud, kadunud või valimistejärgses vägivallas kinnipeetud, kiustakse taga.
Kinni peetakse teisi naisaktiviste ja nende peresid: Atefeh Nabavi, Shabnam Madadzadeh, Mahsa Naderi, Fatemeh Ziaee Azad ja Nazila Dashti.
Kinni peetakse kaheksat aktivisti Inimõiguste raportite Komisjonist: Saeed Kalanaki, Saeed Jalalifar, Shiva Nazar-Ahari, Kouhyar Goudarzi, Saeed Haeri, Parisa Kakayi ja Mehrdad Rahimi.
Teised neil läksid peitu pärast luureministeeriumisse kutsumist: Hesam Misaghi, Saeed Habibi, Navid Khanjani ja Sepeher Atefi.
Kinni peetakse teisi Liberaalsete Üliõpilaste ja Vilistlaste Ühendusest: Mehrdad Bozorg, Ehsan Dolatshah ja Sina Shokohi.
Antud inimestel on ühine see, et nad kandsid ette või ütlesid välja oma mured Iraanis valitseva olukorra üle.
Mida kavatseb komisjon või nõukogu teha poliitilisel eesmärgil vangistatute vabastamiseks?
Mis vahendeid komisjon pakub Iraanis tegutsevatele valitsusvälistele inimõiguste organisatsioonidele?
<D>
Proua juhataja, esiteks sooviksin õnnitleda raportööre nende raportite kallal tehtud hea töö puhul; avaldan nende eest Euroopa Parlamendis kiitust.
Ma arvan, et see toetus tuleks väga soojalt vastu võtta.
Kui liikmesriigid kasutavad võimalust rakendada kuni 4% Euroopa Regionaalarengu Fondist, et hõlbustada investeeringuid eluasemesektori energiatõhususse, siis on sellest suur kasu nii meie majandusele kui ka keskkonnale.
Hea on näha sellist komisjoni ettepanekut, mis lahendab majanduskriisi ja keskkonnaga seotud probleemid üheaegselt.
Raportis on eriti hea uudis paljude vanade liikmesriikide jaoks ning ma olen rõõmus, et vanad ELi liikmesriigid võivad nüüd kasutada osa Euroopa Regionaalarengu Fondi vahenditest sekkumistegevuseks, mis edendab energiatõhusust eluasemesektoris.
Mul on hea meel näha, et abikõlblikkuskriteeriume on laiendatud ja need ei piirdu väikese sissetulekuga majapidamiste eluasemetega.
Ent me peame teadma ka seda, et see ei tähenda rahastamisvahendite kasvu.
Nüüd saavad riikide ja piirkondade ametiasutused kasutada võimalust suunata teatav osa oma Euroopa Regionaalarengu Fondi vahenditest ümber kõnealuste projektide rahastamisse.
See võib tähendada nende rakenduskavade eelisvaldkondade osalist ümberjärjestamist.
Mulle tundub, et pikas plaanis on sellest palju kasu.
<D>
Austatud juhataja, komisjoni volinik, daamid ja härrad, lubage mul õnnitleda meie kaasliiget härra Schmitti, kes tõi oma raportis esile oma kogemused.
Ma rõhutan, et sport ja laste osalemine sporditegevustes on tänapäeval väga vajalikud silmas pidades muudatusi, mis on meie igapäevaelus aset leidnud.
Lapsed veedavad praegu palju aega televiisori, videomängude ja arvuti ees.
Nende toit on kõike muud kui tervislik.
Laste ülekaalulisus on saanud üha tõsisemaks probleemiks tuues paratamatult kaasa tõsiseid terviseriske.
Laste jaoks ei ole sport ainult võimlemise ja uute rühmaoskuste arendamise viis; see on ka meelelahutus ja õpetab meeskonnatööd.
Sporditegemisse kaasatud füüsilised harjutused on kasuliku mõjuga noorte inimeste füüsilisele tervisele.
Komisjoni volinikud, lapsed ei söö rohkem, nad on vähem aktiivsed ja teevad vähem sporti.
Istuv eluviis ja ülekaalulisus põhjustavad sageli kõrget vererõhku ja diabeeti, mis mõjutavad püsivalt suurenevat osa ELi rahvastikust.
Liikmesriigid peavad tänapäeval soodustama füüsilist harjutusi õppeainena, selleks et lapsi tervislikuks elustiiliks ette valmistada.
Liikmesriigid ja pädevad asutused peavad tagama, et õppekavas pandaks rohkem rõhku tervise edendamisele, ja et kehalisele kasvatusele antaks tunniplaanis teiste ainetega võrdne staatus.
Liikmesriigid peavad ka sätestama kooli kehalise kasvatuse tundide arvu miinimumvajaduse.
Lõpuks, liikmesriigid peavad aktiivselt toetama kehalise kasvatuse kõiki vorme ja edendama dialoogi lapsevanemate, kehalise kasvatuse õpetajate ja kooliväliste spordiühingute vahel.
<D>
(NL) Härra juhataja, diskrimineerimisvastaste direktiivide teemalised raportid toovad alati esile halvima meie parlamendis; see on ülimalt kahetsusväärne, sest tihti sisaldavad need väga palju häid ettepanekuid ja ideid, kuidas aidata näiteks puudega inimesi.
Ent see ei muuda sisuliselt midagi.
Härra Weberi muudatusettepanekus 81 on tõepoolest nimetatud kogu asja tuum; see komisjoni ettepanek ei ole hea.
See tuleb kõrvale lükata mitte ainult seetõttu, et see toob kaasa ilmselgelt liiga palju bürokraatiat, vaid eelkõige ka seetõttu, et see rikub olulisel määral lähimuspõhimõtet.
Kahjuks teame kõik, et sellel muudatusettepanekul ei ole väljavaateid, sest meie parlament ei jäta kunagi kasutamata võimalust näidata oma poliitiliselt kõige korrektsemat palet ja eelistab alati suuremat bürokraatiat ja suuremat otsustusõigust Euroopa kodanike üle.
Kui jätta see kõrvale, siis peale lähimuspõhimõtte rikkumise sisaldab see raport arvukalt ettepanekuid, mis on otseselt vastuolus elementaarsete demokraatia ja õigusriigi põhimõtetega.
Üks näide on muudatusettepanek 54.
Samal ajal kui kogu raportis tehakse suurt kära inimeste mittediskrimineerimise teemal, toetatakse selle muudatusettepanekuga diskrimineerimist poliitiliselt ebakorrektsete veendumuste alusel - ja siis kavatsetakse lõppkokkuvõttes teha just sedasama raporti mitme muu aspekti puhul.
Väärt põhimõtete ja pseudoheade kavatsuste taha peidetuna tekib siin pelgalt poliitilise korrektsuse õiguslik reguleerimine.
Siin ei ole niisiis tegemist diskrimineerimisvastaste meetmetega, vaid väga sageli eht keelavate õigusnormidega, mis vähendavad veelgi sõnavabadust ning süvendavad teatavat arvamusterrorismi.
Põhiküsimus on endine: mis on sellel ometigi pistmist Euroopaga?
Jumala eest, jätkem liikmesriikidele see, mis on nende oma.
<D>
(SV) Hr president, nagu kõik teised, tahaksin ka mina tänada peaminister Reinfeldti siia tulemise eest.
Minu esimene küsimus käsitleb gaasijuhtme keskkonnamõju hindamist Balti meres, mis on üks maailma saastatumaid meresid ja mille kohta parlamendile tehti hiljuti järelepärimine, mis hõlmas mitmeid komisjone.
Rootsi oli esimene riik, mis teostas keskkonnamõju hindamist.
See küsimus on Rootsi ja ELi jaoks üks kõige olulisematest keskkonnaküsimustest.
Kas Rootsi nõuab veel ühte alternatiivi, mille alusel gaasijuhe paigutatakse maale, mille kohta tuleb teostada keskkonnamõju hindamine?
Ettevõtjad ütlevad meile parlamendis, et see oleks liialt kulukas.
Kuid nii peaminister kui ka mina oleme pärit Stockholmist, kus infrastruktuuri ja investeeringute maksumus on pea kahekordistunud.
Ma ei usu, et maksumuse suurenemine 10-15% võrra on tugev vastuargument.
Keskkond on tähtsam.
Minu teine küsimus on seotud kassetipommide ja teiste sarnastega, mille üle hetkel arutletakse Oslo protsessi raames ja Uus-Meremaal Wellingtonis ning mille üle arutles eelmisel nädalal Rootsi parlament; samuti on see oluline ELi küsimus.
Olen saanud kirju, millele on alla kirjutanud paljud organisatsioonid Rootsis, näiteks Amnesty International, kirikud Diakonia kaudu, Punane Rist, UNICEF, Svenska Freds (Rootsi rahu- ja vahekohtuühing) ning ÜRO Rootsi Ühendus, mis nõuavad, et Rootsi JAS-lennukil kantavat Bombkapsel 90 (BK90) käsitletaks kassettpommina ja see kaasataks üldise keelu eesmärgil tehtavasse rahvusvahelisse töösse.
Milline on valitsuse seisukohta JASi pommi osas?
Kas peaminister peab BK90 kassettpommiks või mitte?
Kas peaminister kavatseb tegutseda jätkuvas Oslo protsessis?
Lõpetuseks tahaksin teada, millal kavatseb peaminister tegutseda, et lõpetada meie perioodiline ümberasumine Strasbourgi pärast seda, kui ELi minister Malmström kogus miljon nime ja allkirja?
Kas parlament ise ei peaks otsustama oma kokkusaamiskoha üle, mitte nõukogu?
Samuti tahaksin väljendada siirast tänu avalduse eest, mille tegite Türgi kohta.
Lõpetuseks lubage mul öelda, et kui peaminister ja teised valitsuse liikmed järgmisel aastal Rootsi eesistumise ajal tagasi tulevad, on nad tihti siia tagasi oodatud!
<D>
fraktsiooni PPE-DE nimel. - (PL) Proua president, kui 2001. aastal otsustati, et olümpiamänge võõrustab Peking, uskusid paljud meist, et hoolimata vastandlikust keskkonnast aitab see otsus tuua kommunistlikusse Hiinasse poliitilise muutuse.
Me uskusime, et korraldajariik lõpetab selle peale inimõiguste laialdase rikkumise ja suurendab põhivabaduste ulatust oma riigis.
Ma nõustun härra Manniga, et seitse kuud enne olümpiamängude avamist on kõik need lootused valeks osutunud.
Tegelikult on olukord vastupidine: hirmuvalitsus on Hiinas tugevnenud.
Inimõiguste kaitsjad, nagu Hu Jia ja tema abikaasa, on vangistatud ja neid peetakse kinni ebaseaduslikult, ilma kohtumenetluseta teadmata kohas, piinatakse, terroriseeritakse ning eiratakse nende kaitseõigust.
Hiina ametiasutused annavad maailmale märku hoopis millestki muust, osutades sellele, et nende riigis puudub demokraatia ja avatus.
Samal ajal on Hiina Olümpiakomitee otsustanud, et mängude põhiloosung on "Üks maailm, üks unistus”.
Nad väidavad, et see unistus sisaldab ühist püüet edeneda ja elada rahus.
Tekib küsimus, millist rahu Hiina silmas peab ning kas nad tegelikult mõistavad olümpiamängude olemust.
<D>
Kutseharidus ja -koolitus on valdkond, mis on viimastel aastatel erilise tähtsuse omandanud.
Euroopa kutsehariduse ja -koolituse ainepunktide süsteemi kasutuselevõtt aitab arendada ja laiendada Euroopa koostööd haridussektoris.
Antud süsteem aitab ka parandada riiklikul tasandil kvalifikatsioonide liikuvust ja ülekantavust erinevate majandussektorite vahel ning tööturul.
Kutseharidusel ja -koolitusel on suur osa Euroopa pingutustes tegeleda vananevate ühiskondadega kaasnevate sotsiaalsete väljakutsetega ja korraldada ümber praegune positsioon maailmamajanduses ning lahendada majanduskriis.
Nimetatud põhjusel ongi minu arvates tähtis, et liikmesriigid tunnustaksid mitteformaalset ja mitteametlikku haridust, eriti ajal, mil kutsehariduse ja -koolituse saajate arv aastatel 2009 kuni 2015 kukub drastiliselt.
Samal ajal aga suureneb märkimisväärselt vajadus kutsekvalifikatsiooniga töötajate järele, kes saavad täita tööturul tühje kohti.
Seega usun, et Euroopa agentuuride jaoks on eriti tähtis kõnealuses valdkonnas aktiivselt toetada partnerlusi liikmesriikide ja Euroopa ettevõtete vahel, võttes aluseks kulude jagamise skeemi.
<D>
(FI) Härra juhataja, kõigepealt tahaksin tänada raportööri härra Paasilinnat suurepärase töö eest.
Hääletasin selle ettepaneku poolt.
Just nagu hetkel, mil kõnealusest ettepanekust sai arutelu teema ja mul oli paaril korral võimalus arutada seda komisjoni presidendiga, arvan ma jätkuvalt, et on tähtis, et põhiprioriteediks on eksisteerivate ülikoolide positsiooni ja nende erialaste koostöövõrgustike võimaluste tugevdamine.
Instituute ei peaks asutama lihtsalt niisama.
Ülioluline on tagada, et instituut oleks koordineeriv asutus ja et teadusuuringuteks eraldiste tegemisel ei mindaks mööda suurepärast tööd teinud ülikoolidest ja teadusinstituutidest.
Uus instituut võiks koordineerida Euroopa innovatsiooni ja tehnoloogiat ja seega luua uut lisandväärtust.
Instituut on vajalik, kuid nagu ma ütlesin, peab kõige olulisemaks olema selle sisu, mitte see, kuidas seda organiseeritakse.
Usun, et sobivad tööruumid on olemas nii Poolas kui mujal, kuid instituudi sisu ei tohiks ära unustada.
<D>
Härra president, ma saan aru, et kõnealune ettepanek võtta vastu nõukogu määrus, nagu rõhutatud raportis, näeb ette EUROPOLi muutmise ELi ametiks.
Peame aru saama, et sellel on kaks tagajärge.
Esiteks - rahastada tuleb seda ühenduse eelarvest ning EUROPOLi töötajad nõuavad ühenduse ametnike staatust.
Raport sisaldab samuti sätteid kooskõlastamise kohta, mida me kõik tervitame, samuti juurdluse ja operatiivtegevuse korraldamise ja rakendamise kohta koostöös liikmesriikide vastavate asutustega või ühiste uurimisrühmadega.
Konservatiivid pooldavad kuritegude vastases võitluses politseiteenistuste vahelist avatud koostööd üle kogu ELi ja sellest väljaspool.
Kuid me tõesti ei nõustu, et ELil on sellise koostöö tsentraliseerimisel vähimgi roll.
EUROPOLi ei ole enam vaja, kuna selle ülesande täitmiseks globaalsel tasandil on olemas juba muud organisatsioonid.
Just seetõttu tahaksin ma lisada, et Euroopa põhiseaduse eelseisev ratifitseerimine, vaatamata selle tagasilükkamisele kahel referendumil, on ebademokraatlik, argpükslik ja ebaseaduslik.
<D>
(FR) Pr juhataja, daamid ja härrad, paljud organisatsioonid ja poliitilised fraktsioonid õhutavad absurdset ideoloogilist kampaaniat selle teksti vastu, mida nad kasutavad ära ja esindavat vääralt poliitilistel põhjustel.
Selle direktiiviga pakume me haavatavas olukorras olevatele inimestele tagatisi, mis tagavad, et tagasisaatmisel austatakse nende õigusi ja väärikust.
See ei puuduta õigust varjupaigale, hr Catania.
Mulle jääb mulje, et te ei ole sellest veel aru saanud.
Me ei luba oma kodanikel mõelda, et nende esindajad vastutavad teksti eest, mis on vääralt nimetatud "häbiväärseks direktiiviks".
Me ei pea häbi tundma teksti üle, millega kehtestatakse uued tagatised.
Tegelik häbi kuulub neile, kes on pimedad ja ei näe või ei taha näha edusamme, mida antud direktiiv võimaldab teha.
Kas me tahame kaasata vabatahtliku tagasipöördumise põhimõtte?
Kas me tahame lubada liikmesriikidel säilitada piiramatu kinnipidamisaja?
Kas me soovime põhjendatud otsuseid?
Kas me tahame, et õigusorganid kontrolliksid kinnipidamise tingimusi?
Kas me tahame, et käepärast oleks tasuta õigusabi ja valitsusvälised organisatsioonid?
Kas me tahame kaasata perekonna ühtsuse, lapse parimate huvide ja arstiabi põhimõtted?
Kõiki tekste saab täiustada, kuid see direktiiv on edasiminek täna kehtivaga võrreldes, mil iga liikmesriik teeb, mida tahab, mõnikord vastuvõetamatult - kas pole nii, pr Roure ja pr Hennis-Plasschaert?
Daamid ja härrad, kutsun teid üles hääletama selle kompromissi poolt, et mitte teha teed teatud isikute poliitilistele manipulatsioonidele selle teksti osas ja pidades meeles konkreetseid edusamme, mida see endaga kaasa toob.
<D>
(PL) Härra juhataja, Hiina roll majanduse ülemaailmses arengus on äärmiselt oluline.
Hiina on Aafrika inimestele edukuse sümbol.
Viimase 25 aasta jooksul on Hiina loonud oma 400 miljonile kodanikule võimalused, aidates nad välja äärmisest vaesusest.
Lisaks sellele on 200 miljonit hiinlast tõusnud keskklassi tasemele.
Seega on Hiinal suured kogemused, edendamaks majanduse arengut.
Arvatakse, et sellel on samuti positiivne mõju Aafrika riikidele.
Hinnanguliselt on kaubandus Aafrika ja Hiina vahel suurenenud 4 miljonilt USA dollarilt 1995. aastal 55 miljonile USA dollarile 2006. aastal.
Aafrika on Hiina jaoks väga oluline tooraine allikas.
Hiina majandus vajab järjest enam energiat ja toorainet.
Seega teeb Hiina kõik, et tagada alaline kohalolek Aafrikas.
<D>
Proua juhataja, ma püüdsin takistada seda kompromissi, hääletades aruande vastavate osade vastu.
Selgituseks loeksin ette kirja, mille sain James Mowbraylt, kes peab talu minu piirkonnas Skegnessi lähedal.
Ta ütleb: "Olen isiklikult kasutanud taimekaitsevahendeid üle 40 aasta.
Sealjuures olen alati võtnud arvesse nii teisi inimesi kui ka loodust.
Mulle ega keskkonnale ei ole osaks saanud mitte mingisugust silmaga nähtavat kahju.
Seepärast tekitab muret, et paljude, sealhulgas triasoolfungitsiide sisaldavate toodete kavatsetaval kõrvaldamisel ei ole erilist teaduslikku põhjendust ja et see halvendab minu äritegevust ning vähendab kodus valmistatud toidu kättesaadavust.”
Selliseid märkusi jagasid mulle tema ja sõna otseses mõttes veel sajad inimesed, Lincolnshire'is Spaldingus tegutsev Empire World Trade, John Manby Leicesterist Parker Farmist, John Clark Nottinghamshire'st, Jonathan Reading ja paljud teised.
Seepärast hääletasin kompromissi vastu.
<D>
kirjalikult. - (RO) Viimased arengud maailma põllumajandussaaduste turgudel on tekitanud olukorra, millega tegelemiseks on valmis vähesed valitsused.
Tohutud hinnatõusud, eriti põhiliste teraviljade osas, ähvardavad miljoneid inimesi nälga jätta.
See uus tegelikkus peab saama vastuse valitsustelt ja Euroopa institutsioonidelt.
See põllumajandustoodangu uus hinnatase annab uusi võimalusi tootjatele, kaasa arvatud ELi liikmesriikide tootjatele.
Rumeenias elab 40% elanikkonnast maapiirkondades, paljud neist on põllumajandustootjad.
Põllumajandussaaduste turgude uus olukord annab neile võimaluse parandada oma majandustulemusi ning selle kaudu tõsta oma elustandardit.
Kahjuks reageerib põllumajandussektor maailmaturu hinnamuutustele väga aeglaselt.
Väiketootjad peavad toime tulema suure bürokraatiaga ning on ebasoodsamas olukorras läbirääkimistel hankelepingute üle suurte hulgimüüjatega, kes on turgu valitsevas seisundis.
EL peaks toetama väikesi põllumajandustootjaid, et nad saaksid teenida oma töö eest suuremat tulu.
Väikeste põllumajandustootjate juurdepääsu turgudele tuleb lihtsustada ning ülemaailmsete hulgimüügiettevõtete suhtes tuleb kehtestada läbipaistvad eeskirjad, mis hoiaksid ära konkurentsivastased poliitikad.
<D>
Austatud juhataja, tsiviillennundus tundus minevikus luksusena, kui peamiselt rikkad ja eralennukeid omavad inimesed kiirete lendude eelist kasutasid.
Tänapäeval on vähemasti Euroopa Liidus tsiviillennundus vajalikuks osaks meie elust, ilma milleta parlament ja nõukogu lihtsalt ei saaks töötada.
Kui vahemaa Brüsseliga on üle 1000 km, ei ole kiirrongide puudumisel ühtegi realistlikku varianti lendude asemel.
Uute liikmesriikide ühinemisega ja odavlennuettevõtjate buumiga on meil kaks või kolm korda rohkem lende kui enne ELi laienemist.
Rahvusvaheline lennundus ei kuulu veel Kyoto protokolli alla.
Ometi moodustavad lennunduse otsesed heitkogused ligi 3% ELi kasvuhoonegaaside koguheitest ja see osa kasvab kiiresti.
Ma arvan, et tasuta kvootide hulk oleks pidanud rajanema kasvuhoonegaaside heite hulgal inimese kohta erinevates liikmesriikides, kuna nende vahel on suuri erinevusi.
Ma tunnen, et on ebaõiglane, et Lääne-Euroopa riikidel on õigus paisata lennundusest õhku ligikaudu kolm korda rohkem kasvuhoonegaase võrreldes Ungariga ja teiste uute liikmesriikidega.
Ma arvan, et seda põhimõtet tuleks kohaldada muude keskkonnapoliitikate suhtes, mis nõuavad koguhulga vähendamist protsentuaalse vähendamise asemel.
Vastasel juhul karistatakse neid, kes varem vähem saastasid.
<D>
Kiidan kindlalt heaks Barbara Weileri raporti, mis käsitleb siseturu ebaausate kaubandustavade direktiivi ning eksitava ja võrdleva reklaami direktiivi ülevõtmist, rakendamist ja jõustamist.
Ettevõtjate vaheliste tehingutega seotud eksitavat ja võrdlevat reklaami on reguleeritud ühtse konsolideeritud direktiivi kasutuselevõtmisega.
Ettevõtja ja tarbija suhetega seotud ebaausaid kaubandustavasid reguleeritakse direktiiviga 2005/29/EÜ.
Direktiivid töötati välja selleks, et suurendada tarbijate enesekindlust (nende kaitse on tõhustunud keelatud kaubandustavade musta nimekirja koostamise tõttu ning tänu sellele, et ebaausate tavade eest kaitstakse neid ühtlustatumal viisil) ning tagada ettevõtjate suurem õiguskindlus.
Parem kaitse oleks saavutatud siis, kui direktiivi sätetega kaasnenuksid tõhusat täitmist võimaldavad õigusmeetmed.
Seetõttu peavad liikmesriigid vaatama üle oma õigussüsteemi ja suurendama ülevõtmisprotsessi selgust.
Tehtud muudatusi peavad toetama selge rakendusmenetlus ja tõhusad õiguskaitsevahendid, mis annavad tarbijale õiguse esitada hüvitisnõue ebaausate kaubandustavade tõttu tekitatud kahju eest; sellised õiguskaitsevahendid on näiteks 2007. aastal esmakordselt kasutatud tarbijakaitse järelevalve mehhanismid seoses lennuettevõtjate veebilehtedega.
Liikmesriigi tasandil tuleks mõelda kampaaniatele, mis suurendavad teadlikkust ja parandavad tarbijate haridustaset tarbijaõiguste ja nende kasutamise vallas.
<D>
kirjalikult. - (PT) Vaatamata headele kavatsustele jätkatakse ja isegi laiendatakse raportis poliitikat, mis on paljude väiketootjate probleemide põhjuseks, eelkõige Portugalis.
Algatades n-ö Euroopa põllumajandustoodete kvaliteedi edendamist, suurendavad nad tootmiskulusid nende jaoks, kellel juba on raskusi endi tootmises hoidmisega.
See kehtib eelkõige väiketootjate kohta, nagu näiteks paljude väikeste juustutootjate puhul, kes toodavad vaieldamatult kvaliteetset Serra de Estrela juustu.
On vastuvõetamatu, et tootjad peavad vastama uutele nõudmistele, et jätkata tootmist, jäädes ilma neile ette nähtud toetusest ning olles samal ajal ka kohustatud toetama "ametliku kontrolli” nõuete kulusid.
Vastupidiselt esitatud väidetele on tõelise kvaliteedi tootmine tõsises ohus.
Ühlustatud tootmis- ja turustamisstandardite kohaldamine nii väiketootjatele kui ka agrotööstusele on vastuvõetamatu.
Kõnealuste standardite kohaldamine hävitab Portugali-taoliste riikide mitmekesisust tootmise ja kultuuri mõistes.
See tendents on oluline umber pöörata ja edendada tootmist ja tarbimist kohalikul tasandil.
Põllumajandust tuleb pidada tundlikuks tegevuseks, mis ei sobi kokku kõnealuse kommertsliku liberaliseerimise mudeliga, mis ei ole keskkonnasäästlik ning ohustab tõsiselt inimtervist.
<D>
fraktsiooni UEN nimel. - (GA) Proua juhataja, põllumajandus ei tohiks jääda kaotajaks Maailma Kaubandusorganisatsiooni kokkuleppes.
Volinik Mandelson peab praegu läbirääkimisi väga ebavõrdse leppe üle, millel on kahjulik mõju Euroopa põllumajandustootjatele ja kogu ELi põllumajandussektorile.
Mulle näib, et Ameerika Ühendriikide valimiskalender määrab WTO läbirääkimiste ajakava.
Sellise absurdsusega ei tohiks nõustuda.
Leppe sisu on märkimisväärselt olulisem kui mis tahes valimised.
Ehkki Iirimaa on veiseliha eksportijatest suuruselt neljandal kohal maailmas, mõjuks nimetatud lepe talle äärmiselt negatiivselt.
Iirimaa kohalikku veise- ja lambaliha turgu, mille väärtuseks hinnatakse praegu 2,5 miljardit eurot, kahjustavad WTO lepingud märkimisväärselt.
Volinik Mandelsoni esitatud veise- ja lambalihatoodete impordi tariifide vähendamine kuni 70% on ilmselgelt liiga palju.
Eelmisel nädalal marssis Dublini tänavatel 10 000 põllumajandustootjat, et avaldada meelt president Barroso visiidi vastu linna.
Härra Barroso on teadlik Iiri põllumajandustootjate meelepahast ning on aeg, et ta ohjeldaks volinik Mandelsoni.
Lõpetuseks soovin öelda, et on oluline saavutada Maailma Kaubandusorganisatsioonis kokkulepe, kokkulepe, mis rahuldaks kõiki osapooli, mis rahuldaks Euroopat, põllumajandustootjaid ja põllumajandussektorit ning mis kindlustaks toiduvarud.
<D>
- (FR) Härra juhataja, minister, volinik, ma leian, et me peaksime loobuma silmakirjalikkusest selles küsimuses.
2006. aastal olin ma Türkmenistani külastanud Euroopa Parlamendi delegatsiooni koosseisus; me tegime tollal mitmeid ettepanekuid, millele te viitasite, volinik.
Muidugi ma mõistan teie ja nõukogu argumente, aga kui võrrelda neid ettepanekuid, mis tollal tehti, ja raportit Kesk-Aasia kohta, mida me hääletasime siinsamas saalis paar kuud tagasi, 20. veebruaril 2008, ja milles me kordasime oma nõudmisi vangide vabastamise kohta, Punase Risti kohta jne, siis tekib küsimus - kas tegelikult on mingit edu saavutatud?
Ei ole.
Kui ma loen "Türkmenistani raportit", siis on mul tunne, nagu loeksin "Nabucco raportit", sest lõppude lõpuks oleme me ju huvitatud energiast - maailma suuruselt kolmanda gaasiriigi gaasist.
Pealegi tean ma - see tehti meile Türkmenistanis vägagi selgeks -, et kui Euroopa Liit ei ole huvitatud Türkmenistani gaasist, siis on sel riigil teisigi kliente, sealhulgas Hiina.
Nii et loobugem silmakirjalikkusest ja rääkigem asjadest nii, nagu need on ...
(Juhataja katkestas kõneleja.)
<D>
eesistuja. - (SL) Euroopa Liit on mitmepoolsuse veendunud toetaja paljudes vormides, kaasa arvatud Maailma Kaubandusorganisatsioon, mis meie arvates on hargmaise organisatsiooni suurepärane näide.
Euroopa tegi ettepaneku sedalaadi kaubandusorganisatsiooni loomiseks mitukümmend aastat enne Maailma Kaubandusorganisatsiooni tegelikku asutamist.
Hiljem oli Euroopa Liidul võtmeroll Maailma Kaubandusorganisatsiooni loomises Uruguay läbirääkimiste voorus.
Tegelikult, kui võin nii öelda, oli tal võtmeroll ka viimases läbirääkimiste voorus, mistõttu pole põhjust kahelda Euroopa Liidu toetuses mitmepoolsuse põhimõtetele kaubanduses.
Samamoodi oli ELil võtmeroll Doha arenguprogrammi vastuvõtmisel 2001. aastal, Maailma Kaubandusorganisatsiooni neljandal ministrite konverentsil.
Sellele järgnenud läbirääkimiste ajal otsustas Euroopa Liit sihikindlalt suunata kõik ressursid ja poliitilise tahte läbirääkimiste vooru lõpuleviimisele.
Enne seda läbirääkimiste vooru või tegelike läbirääkimiste ajal ei peetud kahepoolsete kaubanduslepingute osas paralleelseid läbirääkimisi.
2006. aasta oktoobris esitas Euroopa Komisjon Euroopa Parlamendile ja nõukogule teatise pealkirjaga "Globaalne Euroopa: konkurentsivõime maailmas”.
Teatis käsitleb globaliseerumisprotsessi tagajärjel viimasel ajal toimunud muudatusi.
Teatisega esitatakse ettepanekud, kuidas Euroopa Liit peaks selle protsessile reageerima kooskõlas uuendatud Lissaboni strateegiaga, eriti kaubanduspoliitikat puudutavas osas.
Euroopa Parlament võttis selle teatise põhjal vastu resolutsiooni ning nõukogu võttis vastu otsused.
Nõukogu otsused näitasid selgelt, et tulevikus sõlmitavad kahepoolsed vabakaubanduskokkulepped moodustavad tulevaste mitmepoolsete läbirääkimiste baasi, ja, mis on ilmselt veelgi olulisem, täiendavad Maailma Kaubandusorganisatsiooni platvormi.
Vastavalt 2007. aasta kevadel nõukogu poolt vastu võetud läbirääkimisi käsitlevate direktiivide tingimustele alustati läbirääkimisi vabakaubanduslepingu sõlmimiseks ASEANi liikmesriikide ning India ja Koreaga.
Läbirääkimised jätkuvad ja iga üksikotsus langetatakse ettenähtud aja jooksul.
<D>
(IT) Hr juhataja, daamid ja härrad, uue artikli 149 lisamine Lissaboni lepingusse kujutab endast spordi tähtsa majandusliku ja ühiskondliku rolli tunnustamist.
Manolis Mavrommatise üksikasjalikus raportis tuuakse esile hulk eluvaldkondi, mida sport mõjutab, ja ma sooviksin vaadelda mõnda neist.
Esimene on spordi ja tervise vaheline seos: kuigi nüüdseks teab igaüks hästi, et kehaline tegevus on hädavajalik heas vormis püsimiseks, valitseb teatavates ELi liikmesriikides murettekitav suundumus vähendada koolides spordile ettenähtud aega.
See suundumus üheskoos kehva toitumisega loob terve armee rasvunud noorukeid, kusjuures sel võivad olla nende kehalisele seisundile negatiivsed tagajärjed.
Sport on ainulaadne ja nauditav viis keele õppimiseks.
1970. aastate alguses sain teada hästikorraldatud ja laialtlevinud õppepuhkuste süsteemist Ühendkuningriigis, mille eesmärk oli õppida Shakespeare'i keelt mitmesuguste spordialade harrastamise kaudu.
Sport peaks toetama rahvastevahelist vendlust, kuid kahjuks ei ole see alati nii: alatihti oleme tunnistajaks kirjeldamatutele vägivallategudele staadionitel ja väljaspool neid, eriti jalgpalli puhul.
Amatöör- ja profisport, rikkumata ja saastamata sport, sport kui enesearendusvahend, rahvastevahelise ühtekuuluvuse ja solidaarsuse kandja: me oleme ikka veel kaugel rahuldavatest standarditest Euroopas, hr juhataja, ja vastutus lasub ainuüksi poliitikutel.
Me saame vaid loota, et valge raamat spordi kohta toimib äratajana ja pöörab selle suundumuse lõplikult vastupidiseks, et heastada ülemäärast tundetust ja liiga paljusid tegematajätmisi.
<D>
(DE) Härra juhataja, minu kaasparlamendiliige hr Goebbels ütles pärast oma kõnet, et oma kriitikale vaatamata ei kavatse ta Nice'i lepingu pärast surra - mida ma väga loodan, et ta ei tee ja et ta elab veel kaua.
Eelkõige pole Nice'i leping selline, mille pärast tasuks surra!
Ma loodan, et leping, mille me nüüd saame, vähemalt pakub kõvasti rohkem lisandväärtust kui Nice'i leping.
Sooviksin jätkata sealt, kus hr Lambsdorff lõpetas.
Meie kodanikud soovivad tugevat Euroopa Liitu, mitte igapäevaellu sekkumiseks, vaid väliseks esinduseks, selleks et suuta paremini meie kodanikke esindada.
Praegu olen arvamusel, et see leping, kõigile vigadele vaatamata, ikkagi kujutab endast olulist edasiminekut.
See on vajalik, ehkki mittepiisav tingimus selleks, et saaksime ellu viia aktiivset välis- ja julgeolekupoliitikat.
Muidugi valmistab meile muret Kosovo küsimus.
Me saame näha, kas leidub tahet üldiselt edendada ühist välis- ja julgeolekupoliitikat.
Kui siin sõbralikku lahendust ei leita, siis peavad nii Portugal kui ka Sloveenia ennast eesistumise ajal kõvasti kokku võtma.
Siiski on tähtis, et me looksime pikas perspektiivis asjakohased tingimused.
Sooviksin siinkohal esile tuua kaks momenti: ühest küljest me muidugi vajame töövõimelist diplomaatilist teenistust, mis peab asuma komisjoni juures.
Pole mingit mõtet kinnitada välispoliitika Euroopa Komisjoni asepresidendi ja kõrgete esindajate juurde, kui diplomaatiline teenistus tuleb seejärel korraldada mujal.
Teisest küljest - millele mitu kaasparlamendiliiget, nagu Enrique Barón Crespo ja teised, on juba osutanud - me peame tegema selgeks, et parlament on algusest peale kõrge esindaja määramisse kaasatud.
Lõpetuseks veel üks märkus Euroopa Komisjoni asepresidendile: te osutasite korduvalt, kui tähtsad on selle lepingu üle peetavad läbirääkimised.
Küsimust ei lahendata - nagu on öelnud minu kolleeg hr Schulz - kokkuleppega, mis loodetavasti nõukogus saavutatakse, ja isegi mitte ratifitseerimisega, vaid meie kodanikud peavad olema veendunud ratifitseerimise ajal ja pärast seda, et see leping on neile kasulik, võimaldades nende huve maailmas esindada.
<D>
(SK) Vaatamata sellele, et teine poolaasta ei ole eesistumiseks kõige ideaalsem aeg, on Euroopa Liidu eesistujariik Prantsusmaa tõestanud, et teda peetakse õigustatult Euroopa Liidu liidriks ja edasiviivaks jõuks.
Ma olen olnud Euroopa Parlamendi liige neli ja pool aastat.
Võin kindlalt väita, et Prantsusmaa on olnud kõige aktiivsem liidu kõigi 27 liikmesriigi probleemide lahendamisel.
Ajalooline muutus, mis järgnes karismaatilise ja väga energilise president Sarkozy valimisele, on vaieldamatult positiivne.
President Sarkozy võimekus ilmnes ka tema kiires reageerimises Venemaa ja Gruusia probleemile.
Sel ajal puhkes ka finantskriis, millele Prantsusmaa operatiivselt reageeris, kinnitades vajadust süsteemse lahenduse ning liidu kontrolli- ja finantsmehhanismide läbivaatamise järele, sealhulgas üleilmsest vaatevinklist.
Just Prantsusmaa eesistumise ajal pälvis Euroopa Liit maailma poliitikas aktiivse osaleja maine, kui Prantsusmaa presidendi ja president Barroso algatusel kutsuti kokku G8 ja G20 tippkohtumine.
Usun, et Euroopa Ülemkogu eelseisval kohtumisel saavutatakse edu ja kõik Euroopa institutsioonid tegutsevad ühtselt.
<D>
fraktsiooni UEN nimel. - Härra president, mul on hea meel, et härra eesistuja ja ka komisjoni president räägivad asjadest, mida meie vanemad, targad mehed, mõned ütleksid isegi, et paremad meie seast, kuigi ma ei pruugi tingimata selle arvamusega nõustuda, arutavad lähipäevil toimuval tippkohtumisel.
Selle asemel, et korrata kõike seda, mida minu kolleegid on eespool öelnud, kuna ma nõustun enamikuga nendest väidetest, sooviksin ma öelda, et tegemist ei ole ühe või teise, vaid kõigi kombinatsiooniga: tuleks püüda leida väljaöeldud eri ettepanekutest parimad ideed ja kasutada neid kui ainulaadset mudelit, mida Euroopa peaks järgima.
Ma ütlen nii, sest meie viimase 30, ja eriti viimase 20 aasta kogemus on näidanud, et me ei saa valida ühte kahest.
Ei saa saavutada majanduskasvu ilma vajaliku sotsiaalse ühtekuuluvuse ja sotsiaalkaitseta.
Keskkonda ei saa kaitsta ilma piisavate investeeringuteta uutesse ressurssidesse, infotehnoloogiasse ning teadus- ja arendustegevusse loomaks uusi innovaatilisi abinõusid praegu meie ees seisvate probleemide lahendamiseks.
Samuti ei saa lahendada tööpuudust lihtsalt öeldes, et vajame rohkem töökohti.
Äriühinguid ja ettevõtteid tuleb julgustada töökohti looma, investeerima raha ja jõukust koguma.
Nii palju saab teha ära avalike teenustega, olgu selleks siis riiklik investeering infrastruktuuri või midagi muud.
Lõpuks sõltub ikkagi kõik rohkem raha investeerivatest ning üha enam töökohti loovatest väike- ja keskmise suurusega ettevõtete juhtidest, kelle teenistuses on 62% kõigist Euroopa Liidu tööga hõivatud isikutest.
See kõik nõuab teatavat paindlikkust.
Paindlikkus ei tohiks olla kõnekäänd normide või töötajate õiguste vähendamiseks.
Samuti ei saa kasutada ühte halba näidet, nagu seda on ettevõtte Laval juhtum - nii halb kui see ka ei oleks - väitmaks, et kõiki tuleks kontrollida äärmise rangusega.
Seda tuleks kasutada lähtepunktina, mitte lõppmänguna.
Mõelge nende katsumuste üle, mis meil täna Euroopa Liidus ees seisavad: meie ebapiisav investeering vajalikku teadus- ja arendustegevusse.
Parimad ja hiilgavaimad Euroopa ülikoolid lahkuvad Euroopast, et oma teadustööd ja edasist tegevust läbi viia Ameerikas, Jaapanis ja nüüd isegi Hiinas.
Ja vaadakem Euroopa tööstuse ja ettevõtluse tootmise ümberpaigutamist: see ei liigu enam Euroopa teistesse riikidesse, nagu see oli 10 või 12 aastat tagasi; nüüd toimub see Euroopast väljapoole, Indiasse, Pakistani, Malaisiasse ja teistesse riikidesse.
Praegu ei peaks me keskenduma mitte sellele, kus ootamatud raskused kõrvalise olulisusega turgudel tekitavad tänapäeval lühiajalisi probleeme.
Kui me vaatame tagasi majandusturgudel viimase 25 aasta jooksul toimunule, näeme, et turud toimivad tsüklitena: on madalseise ja kõrgseise.
Meie peame tagama, et need nurgakivid, mille me asetame paika täna, oleksid ka 15 aasta pärast sama tugevad, et need jätkuvalt tooksid kaasa majanduskasvu ja energiavarustuskindluse.
Eesti president rääkis meile eile, et Venemaa käitub praegu nagu ülemaailmse tähtsusega suurriik ning kasutab oma seisundit nafta- ja gaasiturul välispoliitika mõjutamiseks.
Me peame tagama, et Euroopa Liit on solidaarne, et selle väljakutse ees mitte tagasi põrkuda, vaid sellele vastu astuda.
Meie parimaks ja hinnalisimaks varaks on meie noored.
Kui me ei investeeri piisavalt haridusse ja koolitusse ega anna neile piisavalt oskusi ja võimalusi Euroopa Liidu sees, riskeerime nende kaotamisega.
Lõpuks lubage mul öelda praegusele eesistujale, et ma tahan avaldada kiitust Sloveenia noortele, eriti nendele, kes töötavad protokolliosakonnas, nende töö eest Sloveenia eesistujamaaks olemise ajal ja samuti nende lahke vastuvõtu ning kuvandi eest, mille nad Sloveeniale kui riigile andsid.
<D>
Proua juhataja, nõukogu ametisolev eesistuja, komisjoni president, daamid ja härrad, ütlen eesistujariik Tšehhi Vabariigile sama sõbraliku teretulemast, nagu oli see, millega 1991. aastal Euroopa Parlamendi presidendina pöördusin tolleaegse Tšehhoslovakkia senati poole, kutsudes neid meiega ühinema.
Minu arvates kehastab seda suurepärast Tšehhi ja Slovaki kodanike põlvkonda inimene, kes on lugupeetud Euroopas ja terves maailmas.
Muidugi räägin ma president Václav Havelist.
Mul on ametisolevale eesistujale kaks kommentaari ja küsimust.
Olete otsustanud - ja mul on hea meel, et räägite korra-Euroopast - teha Lissaboni lepingu ratifitseerimise sõltuvaks raketitõrjekilbi ratifitseerimisest.
Paljud meist arvavad, et see ei ole edasiviiv tee, kuid teie olete otsustanud teha oma maa sõltuvaks millestki, mida peab ühiselt kaaluma.
On siiski üks fakt, mida ei tohi ignoreerida, ja nimelt see, et vaidlus gaasi pärast on poliitiline vaidlus.
Minu arvates on teil sellises olukorras väga raske tegelda idapoliitikaga.
Ma ei saa ka aru, miks teete tšehhide otsuse sõltuvaks sellest, mida teevad iirlased, kui tšehhid on ometi rahvas, kes oma suveräänsuse ja sõltumatuse üle uhkust tunneb.
Teiseks, nõukogu ametisolev eesistuja, ei ole te maininud eurot.
Eile pühitsesime siin täiskogus euro kümnendat aastapäeva ja teie sõsarvabariigi Slovakkia astumist eurotsooni.
Mida kavatsete Tšehhi eesistumise ajal euro kaitseks teha?
<D>
(DE) Härra juhataja, ränne on üks esmastest Euroopa Liidu teemadest.
Euroopa-Vahemere piirkond on selles suhtes meie jaoks strateegiliselt oluline piirkond.
EUROMEDi ministrite rännet käsitlev konverents on esimene omalaadsete seas, pühendudes üksnes sellele teemale ja kaasates Euroopa-Vahemere partnereid.
Seetõttu on veelgi kahetsusväärsem, et konverentsi eel ei konsulteeritud üldse kodanikuühiskonna organisatsioonidega.
Samavõrd kahetsusväärne on, et varjupaiga aspekt jäeti ministrite konverentsi päevakavast välja, eriti arvestades pagulaste lootusetut olukorda paljudel Vahemere piirkonna lõuna- ja idapoolsetel aladel, sest nende kaitsmiseks puuduvad piisavad õigusaktid.
Nagu teame, ei ole ühelgi neist riikidest varjupaigataotlemisega seotud seadusi.
Vaid mõned neist tunnustavad ÜRO Pagulaste Ülemkomissari.
Liibüa, Süüria, Liibanon ja Jordaania ei ole seoses pagulasseisundiga Genfi konventsiooni ratifitseerinud.
Samuti on kahetsusväärne, et Barcelona protsessi liikmed räägivad rändajate õigustest, kuid vaikivad, kui jutuks tulevad ebaseaduslike rändajate õigused.
Tegelikult on ka ebaseaduslikel rändajatel õigused, iseäranis arvestades palkade kehtestamist, nende laste juurdepääsu haridusele ning esmast arstiabi, eriti naistest rändajate puhul, seal, kus olulised kaitsvad sätted on kohaldatavad.
Kui soovime koostööd oma püüdlustes võidelda ebaseadusliku rändega, ei tohi me eitada ega tähelepanuta jätta üht aspekti - rändajate ja pagulaste õiguste austamist.
<D>
(PL) Proua juhataja, ma distantseerun oma kaasliikme Konrad Szymañski äärmustest ning ühinen täielikult härra Pinioriga.
Poola kirjutas alla kuuendale protokollile, millega keelustatakse surmanuhtlus, ning võttis endale ametliku kohustuse kaotada see karistuse liik meie maalt.
Eelmise aasta 17.-18. juunil kiitsid Luxembourgis Euroopa välisministrid, kõik Euroopa välisministrid, kaasa arvatud Poola välisminister, heaks, et Euroopa Liit peaks esitama ühise resolutsiooni eelnõu surmanuhtluse vastu.
Mis juhtus pärast 17. juunit, mis sundis Poolat septembris oma seisukohta muutma?
Nähtavasti pidi see olema siseolukord ja nähtavasti pidid need olema valimised.
Kuid kas me saame ka tegelikult öelda, et Poola on meelt muutnud?
See ei ole Poola, see on Poola valitsus.
Poolakad ei ole barbarid, nad ei tunnusta surmanuhtlust.
Poolakad on olnud surmanuhtluse vastu mitmel puhul.
Ja ma pean ütlema teile ning eriti härra Szymañskile, et avaliku arvamuse uuring näitab, et 57% poolakatest surmanuhtlust ei taha.
Palun pidage seda Poolat esindades meeles ning vahendage Poola ühiskonna arvamusi, seda suundumust mäletades.
<D>
Esmalt soovin õnnitleda raportööri proua Podimatat tema raporti eest.
Usun, et direktiiv toote energiatarbimise kohase märgistamise ja klientide teavitamise kohta on ülimalt tähtis.
Euroopa Liit lubas vähendada energiatarbimist 20% võrra.
Kui suudame teavitada kliente õigesti nii, et neil on valik vastavalt neile antud teabele, siis saame vähendada ka hetkel kasutuses olevate toodete energiatarbimist.
Mis puudutab märgistamist, siis see peab olema lihtne, see on ülioluline element.
Märgistus peab olema ka täielik ning loomulikult pakkuma kasutajatele teavet, mida nad tarviliku investeeringu tegemiseks vajavad.
Seepärast arvan, et märgistusel on oluline mainida teavet energiatarbimise või võimaliku energiasäästlikkuse kohta.
Lisaks arvan, et see lihtsalt mõistetav A-G skaala on vajalik.
Kuid soovin mainida, et minu arvates on vaja välja tuua ka märgistuse kehtivusaeg, et tarbijal oleks olemas ka teave ajast, mil teatud tooteid reklaamiti.
Ma ei usu, et kohustus esitada teavet energiatarbimise kohta segaks kuidagi sõnavabadust ja massimeedia sätteid.
Arvan, et hästi teavitatud tarbijad, kes saavad teha tarku otsuseid oma energiatarbimise vähendamiseks, on meie kõigi huvides.
Soovin proua raportööri õnnitleda.
See on väga tähtis dokument, mis on osa energiasäästlikkuse paketist.
Toetan meid ka teise lugemise ajal toimuva huvitava arutelu nimel.
<D>
Härra juhataja, luban, et erinevalt Philip Bushill-Matthewsist, eelmisest sõnavõtjast, ei räägi ma küberruumist ega võimalustest, mis selles navigeerimine võiks avada Kesk- ja Ida-Euroopa kodanike jaoks.
Resolutsiooni projekt on täis kiidusõnu EURESi, Euroopa tööturuasutuste süsteemi kohta.
Meile peaks siiski olema teada, et mõne vaatleja jaoks on EURES näide üleliigsest Euroopa bürokraatiast.
Nagu minu Leedu kolleeg just äsja märkis, kasutas vaevalt 8% välismaale tööle läinud leedulastest EURESi pakutavaid vahendeid.
Seda on tõesti väga vähe.
Võib-olla ei ole EURES tegelikult üleliigse bürokraatia juhtum, kuid olukord oleks palju lihtsam, kui Euroopa tööturg lõpuks ometi täielikult liberaliseeritaks.
Eurooplased saaksid siis tegelda tööotsingutega normaalsel viisil, ega peaks ilmtingimata kasutama EURESit.
Loomulikult peaks toetama kõiki meetodeid, sealhulgas ametlikku teavet vabade töökohtade kohta hooaja- või ajutiste töötajate jaoks.
Esmajärjekorras peaks see puudutama liidu liikmesriikide kodanikke.
Kolmandate riikide kodanikud, sealhulgas nende riikide kodanikud, kellega EL teeb koostööd Euroopa naabruspoliitika raames, peaksid tulema teises järjekorras.
Kaks aastat ja kaks kuud tagasi, kui me võtsime vastu liikmesriikide tööhõivepoliitika suunised, rõhutasime vajadust kõrvaldada kõik tõkked töötajate vabalt liikumiselt Euroopas, nagu aluslepingutega on ette nähtud.
On kahetsusväärne, et Saksamaa, Austria ja mitmed teised liikmesriigid ei võtnud kõnealust üleskutset kuulda ning säilitavad endiselt tõkkeid, mis takistavad juurdepääsu tööturule.
See on vastupidine Euroopa Liidu aluseks olevatele põhivabadustele, nagu minu kaasliikmed sedastasid.
Vaba juurdepääs tööturule saab lõpuks teoks, kuid vahepeal raisatakse palju aega.
Me peaksime siin ja praegu arutama üldiste, mitte poolikute meetmete üle.
<D>
Nagu ettepanek tehti, viime läbi proovihääletuse, st hääletuse, millega kontrollida, et meil kõigil on kaardid, et me kõik istume õiges kohas ja et seadmed töötavad.
Daamid ja härrad, lubage mul korrata: üks kord viie aasta jooksul otsustab Euroopa Parlament, kes saab ühe teise ELi institutsiooni juhiks.
Tänases päevakorras on Euroopa Komisjoni presidendi valimine.
See hääletus tugevdab meie institutsiooni demokraatlikku olemust.
Need oleme meie, kõigi Euroopa piirkondade esindajad, kes seda teevad.
Euroopa Nõukogu on komisjoni presidendiks üles seadnud José Manuel Barroso.
Kodukorra artikli 105 lõike 2 alusel võib parlament ülesseatud kandidaadi häälteenamusega heaks kiita või tagasi lükata.
Hääletamine on salajane.
Läheme nüüd kooskõlas kodukorraga komisjoni presidendi hääletamise juurde.
Hääletamine toimub elektroonilise süsteemi abil.
Tahaksin korrata, et võite hääletada koosolekusaali mis tahes kohalt, kui panete oma hääletuskaardi hääletusseadmesse.
Ütlen seda sellepärast, et siin on palju uusi parlamendiliikmeid.
Nagu tavaliselt, võite hääletada poolt või vastu või jääda erapooletuks.
(Toimub hääletamine)
Siin on hääletustulemused: hääletas 718 parlamendiliiget, 382 olid poolt, 219 vastu ja 117 erapooletud.
(Vali aplaus)
<D>
kirjalikult. - (RO) Hääletasin kolleeg Böge esitatud mitmeaastase finantsraamistiku kohandamist käsitleva raporti poolt.
Struktuurifondidele, Ühtekuuluvusfondile, Maaelu Arengu fondile ja Euroopa Kalandusfondile kulukohustuste assigneeringutest ette nähtud, 2007. aastal kasutamata jäänud summad tuleb üle kanda 2008. aastasse.
Seega kantakse 2,034 miljardit eurot vastavalt institutsioonidevahelise kokkuleppe punktile 48 üle aastatele 2008-2013.
Summad eraldatakse peamiselt 2008. aastal (umbes 56%) ning ajavahemikul 2000-2013 on nimetatud ülekande mõju väga väike.
Peame analüüsima põhjusi, miks nimetatud rahalised vahendid kasutamata jäid.
Esiteks esitati viivitusega 45 tegevusprogrammi Euroopa Komisjonile heakskiitmiseks.
72% ümberplaneeritavast summast on tekkinud viivitustest maaelu arengu programmides.
Osa esitati komisjonile detsembris, mis tegi võimatuks programmide vastuvõtmise 2007. aastal.
Riiklikud institutsioonilised piirangud või eelnevate programmitööalaste kogemuste puudumine on osa viivituste põhjustest.
Enamik 45 viivitatud programmist oli pärit uutest liikmesriikidest.
Palun komisjonil neid rohkem juhendada uue korra vastuvõtmisel ning aidata välja õpetada nimetatud rahalisi vahendeid kasutavad töötajad.
<D>
(SK) Vaesus pakub alati viljakat pinnast totalitaarsetele juhtidele, kes ihkavad esineda oma rahva päästjate ja kaitsjatena.
Tegelikult teevad nad seda üksnes iseenda pärast.
Alguses ei rääkinud Hugo Chávez sotsialismist, vaid ainult õigusest elada paremas maailmas.
Aja möödudes hakkas ta siiski sotsialismist rääkima.
Oma vastaseid ta koostööd tegema ei kutsunud, neist said ta surmavaenlased ja hiljem poliitvangid.
Seejärel sekkus ta ajakirjandusvabadusse ja need väljaanded, mis teda ei pooldanud, suleti.
Ühekülgne informatsioon, juht kui kaitsja, inimõiguste rikkumised, vabaduse puudumine: kõik see suurendab totalitaarsust.
Manuel Rosalese juhtum üksnes kinnitab seda, mida ütlesin.
Teised juhid mängivad Hugo Cháveziga sama mängu; sealhulgas Castro pärijad, Lukašenka ja teised nendetaolised.
Tahaksin tänada kõiki oma kaasliikmeid Euroopa Parlamendis, et saadame nendel täiskogu istungite neljapäevastel pärastlõunatel kogu maailmale selge sõnumi, et Euroopa Parlament ei hakka iialgi sallima inimõiguste rikkumisi mitte kusagil maailmas!
Proua juhataja, tahaksin teid tänada meie istungite juhatamise eest Euroopa Parlamendis, teie töö eest ja teie isikliku sõpruse eest!
<D>
komisjoni asepresident. - Lugupeetud juhataja, me jälgisime väga tähelepanelikult situatsiooni arengut Itaalias.
Me oleme mures kasvava tänavakuritegevuse pärast ning soovime avaldada eelkõige kaastunnet nende inimeste perekondadele, kes on langenud kuritegevuse ohvriks.
Me tervitame kahepoolseid koostöömeetmeid, millest teatasid eelmisel nädalal Itaalia ja Rumeenia peaminister.
Me tagame, et rumeenlaste õigusi austatakse, nagu kõikide kodanike õigusi tuleb austada.
Täielikult avatud tööturule ülemineku meetmete alusel peavad Rumeenia rahvad taotlema tööluba teatavates liikmesriikides.
Me kindlustame, et liikmesriigid peavad kinni mittediskrimineerimise põhimõtetest oma riiklikes õigusaktides ja halduspraktikas.
Vaba liikumise direktiiv, direktiiv 2004/38/EÜ lubab Euroopa kodanike väljasaatmist, kui isik kujutab endast tõelist, vahetut ja piisavalt tõsist ohtu, mis kahjustab mõnd ühiskonna põhihuvi.
See on otsus, mis tuleb teha iga üksikjuhtumi asjaolusid arvestades ning täielikus kooskõlas aine ja menetluse tagatisega.
Viivitamatu väljasaatmise puhul tuleb pakilisust nõuetele vastavalt põhjendada.
Direktiivi alusel võib vastuvõttev liikmesriik Euroopa kodaniku välja saata, kui ta enam ei vasta tema elamisõiguse tingimustele.
Mittetöötavaid liidu kodanikke võib välja saata, kui nad koormavad põhjendamatult vastuvõtva liikmesriigi sotsiaalabisüsteemi, teiste sõnadega, kui neil ei ole legaalseid rahalisi vahendeid, et tagada nõuetekohased igapäevased elutingimused.
Sel juhul peab väljasaatmine põhinema objektiivsetel alustel ja kehtestada ei või uuesti sisenemise keeldu.
Euroopa kodanike väljasaatmine on ekstreemne meede.
See on piiratud asutamislepingu ühe põhiõigusega.
Meetmeid tuleb võtta nii, et oleks tagatud tasakaal vaba liikumise õiguse ning iga liikmesriigi kohustuse vahel, tegutseda oma ausate kodanike huvides, kui legaalsed tingimused jäämiseks ei ole täidetud.
Itaalia võimud tegid komisjonile ametlikult teatavaks dekreedi teksti 7. novembril 2007.
Itaalia Parlament peab dekreedi vastu võtma 60 päeva jooksul.
Nagu te teate, võib Itaalia Parlament teksti muuta.
Komisjoni seisukoht Itaalia õigusakti direktiivi 2004/38/EÜ ülevõtmise kohta suhtes sõltub muidugi seaduse lõplikust versioonist, millega Itaalia Parlament välja tuleb.
Dekreet jõustus otsekohe, aga direktiiv on oma sõnastuselt piisavalt täpne, et olla otseselt kohaldatav riiklike kohtute poolt.
See tähendab, et kui liidu kodanik arvab, et tema suhtes võetud üksik väljasaatmismeede ei ole kooskõlas direktiivis sätestatud tagatistega, võib ta kaevata selle riiklikusse kohtusse.
Kui on kahtlus Euroopa seaduse kohaldamise suhtes, siis nagu te väga hästi teate, on riiklikud kohtud kohustatud esitama asja Euroopa Kohtusse.
Me jätkame olukorra jälgimist kuni Itaalia Parlamendi dekreedi uurimiseni.
Me oleme mures ka mõnede rassistlike ja ksenofoobsete meeleavalduste pärast, mis kaasnesid dekreedi tutvustamisega Itaalias.
Romid on suurim Euroopa vähemusrahvus.
Romide kogukonnad kogu Euroopas on keerulises olukorras.
Neid on kaua taga kiusatud.
See olukord viib inimeste kannatusteni ja sotsiaalsete pingeteni.
Nende kaasamine nõuab kõigilt asjaosalistelt pingutusi, kaasa arvatud romidelt endilt.
Erikaitset tuleb pakkuda üksikisikutele, eriti lastele ja naistele.
Ükskõik mis rahvusest kurjategijad kasutavad väga sageli oma huvides ära eriti haavatavaid inimesi nagu lapsed.
Romi lapsed on silmitsi kahekordse diskrimineerimisega.
Esiteks on nad stereotüüpide ja eelarvamuse ohvrid.
Kuid samuti võivad nad tunda oma põhiõiguste rikkumist, isegi oma kogukonna sees.
Liiga sageli näeme hooletusse jäetud romi lapsi tänavatel või vaesuses elamas, mis on tänapäevase Euroopa favelas'tes sageli sallitud tingimused.
Lapsi võidakse tõmmata kuritegevusse või sundida kerjama.
Romi koolilapsed kalduvad lahkuma koolist vara, ilma tulevikuks kvalifikatsiooni omandamata või oskusteta, millega hoolitseda endi või oma perekondade eest.
Kui me kaaludes, kuidas kaitsta põhiõigusi, vaatame ainult gruppi, siis me riskime sellega, et jätame kaitseta üksikisiku selle grupi sees ning me kaotame võimaluse murda välja patustamise ja hirmu ringist.
Me oleme valmis aitama Itaaliat ja Rumeeniat, et võimalikult hästi kasutada ära kõik võimalused, mis on olemas Euroopa õiguse ja Euroopa fondide alusel.
Samuti tuleks rõhutada, et romide kogukonnad elavad ka paljudes teistes liikmesriikides, näiteks Prantsusmaal, Iirimaal, Hispaanias, Slovakkias, Tšehhi Vabariigis ja Ungaris.
Ka neis liikmesriikides tuleb tulevikus parandada romi kogukondade sotsiaalset kaasatust, eriti sotsiaalfondide kaudu, millest võib üsna palju abi olla.
Romi kogukondade vajadustele suunatud Euroopa fondid on juba kättesaadavad sellistes valdkondades, nagu sotsiaalne kaasatus, võitlus diskrimineerimisega, piirkondlik arendamine ja haridus.
Eelmisel programmitöö perioodil tehti struktuurifondidest romidega seotud projektidele kättesaadavaks üle 275 miljoni euro.
Lisaks sellele tehti Bulgaaria ja Rumeenia jaoks aastatel 2004-2006 kättesaadavaks 60 miljonit eurot liitumiseelsete programmide raames.
Romidega seotud projektide rahastamine jätkub struktuurifondide programmitöö perioodil 2007-2013.
Euroopa rassilise võrdõiguslikkuse direktiivis (2000/43/EÜ), mis hõlmab romisid, sätestatakse kaitse diskrimineerimise vastu töölevõtmisel, hariduses, sotsiaalkindlustuses, tervishoius, kaupade ning teenuste ja eluaseme puhul.
Me tegeleme aktiivselt sellega, et seda õigusakti kohaldataks kogu ELis.
Lõpetuseks, kuni komisjon pole valmis taluma oma kodanike ükskõik mis vormis diskrimineerimist või sallimatust nende vastu, me samavõrra toetame liikmesriike, kes seaduspäraselt kaitsevad oma kodanikke kuritegevuse eest, ükskõik kas nad on selle riigi kodanikud või liidu kodanikud üldiselt.
Lõppude lõpuks käivad vabadus, õiglus ja turvalisus käsikäes.
<D>
Lugupeetud juhataja! 7% suurune majanduskasv, oluliselt suurenenud algkooliõpilaste hulk, enam riike, mille kodanikud nõuavad demokraatiat: Aafrika vähim arenenud riikides on viimase kümne aasta jooksul suuri edusamme tehtud.
Need riigid on teinud parema juhtimise nimel tööd ning koondanud omaenda rahalised ressursid.
Rikkad riigid on aidanud konkreetselt kaasa võlgade leevendamise ja vaktsiinide kättesaadavaks tegemisega.
Sellegipoolest ei ole me veel oma eesmärke saavutanud, sest kiire majanduskasvuga kõige vaesemates riikides ei ole kaasnenud vaesuse proportsionaalset vähendamist.
Kõige vaesemate riikide loetelu on aastakümneid peaaegu muutumatuna püsinud.
Vähem kui ühe dollariga päevas elavate inimeste arv on vähenenud, kuid vähem kui kahe dollariga päevas elavate inimeste arv on jäänud samaks.
Ressursside õiglase jagamise asemel on rikkad riigid säilitanud korrumpeerunud režiimid.
Seepärast on absurdne ja küüniline öelda, et arendustöö ei kanna vilja.
Me ei ole sellele piisavalt võimalust andnud.
Istanbulis toimuv ÜRO konverents peab sellest mõned järeldused tegema.
Palju rohkem tähelepanu tuleb pöörata jõukuse õiglasele jagamisele kõige vaesemates riikides endis.
See võimaldab stabiilsust ja õiglast jaotamist.
See kõrvaldab pinged ja toob rahu.
Sotsiaalne õiglus aitaks ka rohkem majandusarengule kaasa kui ebavõrdsust külvavad diktatuurid, mida juhivad väikesed klikid.
Demokraatlikud riigid jõuavad õiglase jaotuseni palju kiiremini kui diktatuurid.
Hea valitsemistava toob meid aastatuhande arengueesmärkide saavutamisele lähemale.
Peame ka rahvatervise eest paremini hoolt kandma.
Vaese riigi perekonna jaoks tähendab haigus rahalist katastroofi.
Haigus on luksus, mida keegi enesele lubada ei saa.
Seepärast peame töötama selle nimel, et tervishoidu rahastataks tervisekindlustuse kaudu, nii et mitte üksnes vaktsiinid, vaid ka head haiglad ja kliinikud oleksid kättesaadavad.
<D>
Härra president, meil pole olnud võimalik pidada täiskogu istungil arutelu käesoleva väga olulise raporti asjus, mistõttu peame vajalikuks komisjoni nimel teie ees täna sõna võtta.
Oleme kõik teinud koostööd ning kiidan variraportööride suurepärast tööd.
Külastasime mitte vähem kui 26 kinnipidamiskeskust 10 ELi liikmesriigis ning tähendasime üles mitu võtmemomenti.
Täheldasime teatud keskustes ilmselget lagunemisseisundit ning ilmselget hügieeni puudumist ning mõistsime hukka inimväärikuse austamata jätmise.
Leidsime, et ligipääs tervishoiule polnud alati võimalik ning et alati ei peetud lugu laste õigust haridusele.
Kutsume üles lugu pidama selgest, õiglasest, tulemuslikust ja proportsioonis varjupaigataotlejate vastuvõtu korrast ning kutsume üles kinnipidamiskeskuste külastuste ja kontrollide alalise süsteemi rakendamisele.
Peame näitama seal valitsevat tegelikkust ja astuma välja õiguse eest selliseid keskusi kontrollida - mida taolised külastused lubavad - ning peame seda tegema, et rakendada meetmeid asjade muutumiseks.
Press on mult küsinud, miks me kokkuvõtvas raportis ei maininud ühtki riiki.
Vastasin, et tegemist oli minu valikuga, et tegemist oli meie valikuga, kuna meil on kollektiivne vastutus selle suhtes, mis Euroopa kinnipidamiskeskustes toimub, ning käesoleva raporti otstarbeks pole liikmesriike pingeritta seada.
Me ei lakka kutsuma ülest Euroopa solidaarsusele varjupaiga valdkonnas.
Me ei saa jätta liikmesriike Euroopa piiridel omapäi silmitsi suurte rändevoogudega.
Kordan uuesti: meil on kollektiivne vastutus.
(Aplaus)
<D>
Härra juhataja, raportis, mille üle täna parlamendis arutleme, väidetakse õigustatult, et maksukonkurents ELis on toonud endaga kaasa ja toob jätkuvalt kaasa üleeuroopalist majanduslikku kasu dünaamilise ettevõtluskeskkonna kaudu.
Ettevõtete ühtne konsolideeritud tulumaksubaas võib aidata väga lihtsalt saavutada väiksemat konkurentsi ELis ja seda tuleks minu arvates toetada.
EL peab suutma reageerida pidevalt muutuvale maailmamajandusele.
Kaasaegsed konkureerivad majandused peavad olema paindlikud, et vastata muutuvale nõudlusele uute toodete ja teenuste järele.
Ettevõtete ühtne konsolideeritud tulumaksubaas kahjustab seda paindlikkust erinevatel põhjustel.
Üleeuroopaline ettevõtete tulumaksubaas ei ole paindlik ja takistab iga riigi võimet otsustada oma juriidilise fiskaalstrateegia üle, mis põhineb teatavatel asjaoludel.
Ettevõtete ühtse konsolideeritud tulumaksubaasi ettepaneku esitajad kinnitavad, et iga liikmesriik säilitab oma autonoomsuse määrata kindlaks oma riiklikke maksumäärasid, kuid on see tõepoolest nii?
Kas pole ettevõtete ühtne konsolideeritud tulumaksubaas suure asja väike algus?
Kui ettevõtete ühtne konsolideeritud tulumaksubaas on vabatahtlik, siis suurendab see üksnes ettevõtetele saadaolevaid tulumaksubaase ja muudab süsteemi veelgi keerulisemaks.
Siseriiklik maksuõigus pakub ettevõtetele kindlust.
Süsteem, mida kohaldatakse eri liikmesriikides, võib endaga tuua kaasa erinevused selles suhtes, kuidas sätteid tõlgendatakse, tekitades ettevõtetes ebakindlust.
Mulle järelejäänud aja jooksul saan ma esitada vaid mõned punktid.
Esiteks on maksustamine iga liikmesriigi riikliku iseseisvuse küsimus.
Õigus valida riiklike kulutuste taset ja selliste kulude rahastamine on riikliku demokraatia põhifunktsioon.
On vaja kaitsta iga riigi maksupoliitika paindlikkust ettevõtluse soodustamise ning töökohtade ja majanduskasvu loomise abil.
Ühtne maksubaas kõrvaldaks paindlikkuse.
Ei ole ühtki tõendit selle kohta, et ettevõtete ühtne konsolideeritud tulumaksubaas lahendaks probleemid, nagu konkurentsivõime, eeskirjade täitmise kulud ettevõtete jaoks, siirdehinnad jne.
See ei lihtsustaks ELi maksuprobleeme ja nn vabatahtlik süsteem lisaks ainult ühe kihi juurde, nagu juba ütlesin.
Maksubaasi ühtlustamine põhjustaks survet riiklikele maksumääradele.
Kõnealune ühtlustamine suurendaks üksnes ettevõtete EList väljaviimise ligitõmbavust.
Ettevõtete maksustamise käitumisjuhend käsitles kahjustavat maksukonkurentsi.
Erinevad maksumäärad ELi liikmesriikides ei ole kahjulikud.
Paluksin, et volinik, kui ta esitab nimetatud ettepanekud järgmisel aastal, peaks seda kõike silmas.
Liikmesriigid, nagu Iirimaa, on juba andnud...
(Juhataja katkestas kõneleja)
<D>
Proua juhataja, mitme riigi poolt peab riik tunnustatud saama, et olla iseseisev?
Küsimus ei ole selles, sest tunnustamise kvaliteet on tähtsam kui kvantiteet.
Enesemääramise deklaratsioon ei vii iseseisvuseni, kui riiki ei tunnusta need, kellest ta tahab sõltumatuks saada.
Riigi iseseisvus ei ole reaalne, kui ÜRO Julgeolekunõukogu seda ei tunnista.
Samuti ei ole riik iseseisev, kui see ei suuda pakkuda kõikidele oma territooriumil elavatele kogukondadele head võimalust lõimuda loomulikult mitmekultuuriliseks kodanikuühiskonnaks ja kui ta ei ole jätkusuutlik ega suuda ise end valitseda.
Kõigil nendel põhjustel Ahtisaari kava ebaõnnestus.
Soov endine olukord taastada ei ole samuti lahendus - on vaja edasi liikuda.
Seetõttu peaksid Euroopa Liit ja ÜRO Julgeolekunõukogu alalised liikmed korraldama rahvusvahelise konverentsi, mis peaks leidma jätkusuutliku lahenduse demokraatliku julgeoleku, geostrateegilise tasakaalu ja sotsiaal-majandusliku stabiilsuse jaoks Lääne-Balkanil.
Selle raames tuleks Kosovo asetada tagasi rahvusvahelisele õigusele vastavuse rajale ja piirkond peaks saama selge tegevuskava Euroopa Liiduga lõimumiseks.
Lagendijki raportis kahjuks selliseid teid ei käsitleta ja seega hüljatakse igasugune realistlik võimalus paremasse tulevikku liikuda.
Sellepärast on Rumeenia sotsiaaldemokraadid sunnitud hääletama selle raporti vastu.
<D>
Austatud juhataja!
Hiljuti Iirimaal toimunud referendum andis ühe hea õppetunni, nimelt et hea suhtekampaania muudab kõik.
2008. aasta juunis hääletasid iirlased Lissaboni lepingu vastu.
Pisut rohkem kui aasta hiljem hääletasid nad kahekolmandikulise enamusega poolt.
Kas vahepealsel ajal mõjutas Euroopa Liit nende elu märksa rohkem?
Ei!
Kuid teises raundis müüsid pooldajad Euroopa Liidu sõnumit palju paremini.
Ma arvan, et eriti just nüüd, kui Lissaboni leping on teoks saamas, on tähtis, et uute volitustega tehakse palju head tööd.
Kuid komisjon peab samuti kasutama sobivat PR-strateegiat, et kodanikud seda head tööd teadvustaksid.
<D>
(DE) Härra juhataja, volinik, daamid ja härrad, parlament eelistab palju rohkem tegeleda kulude kui tuludega - ja selle eest tuleb kiita hr Staesi, et me täna lõpuks hakkame tegelema tulude tüütu küsimusega.
Kokkuvõttes puudutab see küsimus 17 miljardit eurot käibemaksu ja omavahendite näol ja 14 miljardit eurot tollimaksudena - mis on peaaegu 30%.
Minu arvates on hea, et me täna selle küsimusega tegeleme.
Ilmselt saavad siin olla ainult võitjad ja ka volinik väärib sel puhul õnnitlemist.
Meil on väga hea meel, et meil on õnnestunud leida tee edasiminekuks - koostöös liikmesriikidega.
See on möödapääsmatu selleks, et kindlustada OLAFi, Euroopa Pettustevastase Ameti tulevikku ja võimaldada sel täita oma rolli ELis veelgi paremini ja tõhusamalt.
Palju õnne selle puhul, mida OLAF on seni suutnud ja mida me nüüd enda ees näeme.
Me oleme kõik väga uhked nende edu üle, kuna muidugi olid just need eksperdid need, kes selle võimalikuks tegid.
Mitte miski polnud ette kindel, eriti selles osas, et saavutame tõelist edu võltsitud tubakatoodete küsimuses, või et ka liikmesriigid teevad koostööd.
Me sooviksime, et see stsenaarium korduks muude toimikutega, mis käsitlevad liidu finantshuvide kaitset, näiteks võitluses käibemaksupettuste vastu.
Siis oleksid meil tegelikud võitjad: Euroopa maksumaksjad, kes on meid siia saatnud ja kellel on teatud ootused.
Ma usun, et sigarettide salakaubaveo vastase võitluse jätkamine on tähtis ülesanne, et on tungiv vajadus nimetada OLAFi uurija Pekingisse ja et me peame tugevdama oma pettusevastast kohalolekut kogu maailmas.
Küsimus komisjonile oleks nüüd selline: kuidas tugevdada survet teistele sigaretitootjatele, et sundida neid Philip Morrise ja ühenduse vahelise kokkuleppega liikmesriikides ühinema.
Minu arvates peame me väga konkreetselt kaaluma, kuidas sellega edasi minna ja tööd selles küsimuses jätkata, sest siin läbikukkumine seaks ohtu meie enda usaldusväärsuse.
<D>
Austatud juhataja, tahan väga lühidalt tänada kõiki kolleege ja õnnitleda neid selle suursaavutuse puhul, mis on kõikide siinse parlamendi fraktsioonide töö tulemus.
See on võit kogu Euroopa Parlamendi jaoks.
(Aplaus)
Pean avaldama tänu kahele miljonile Euroopa arstile ja ühele miljonile arstiteaduse üliõpilasele nende töö eest ning samuti pean tänama Euroopa Ametiühingute Konföderatsiooni ja kõiki liikmesriikide ametiühinguid, kes on kõvasti pingutanud.
Austatud juhataja, nõukogule on vaja meelde tuletada, et tegemist ei ole tagasilöögiga, vaid võimalusega parandada ebaõiget otsust.
Nõukogu peab nägema seda võimalusena tuua meie eesmärgid kodanike omadele lähemale.
Me peame paluma, et komisjon tõmbaks nõukogu särgi asemele, mida ta kolm viimast aastat on kandnud, selga oma kohtunikurüü.
Kui ta on seda teinud, siis alustagem lepitusmenetlust, et töö- ja pereelu ühitamine ning sotsiaalne Euroopa muutuks võimalikuks.
(Vali aplaus)
<D>
raportöör. - Härra juhataja, ma nautisin seda arutelu.
Nautisin metsikuid süüdistusi kõnealuse muudatuse kohta, justkui tooks selles parlamendis fraktsiooni moodustamise künnise tõstmine 20-lt 25-ni ja võib-olla 30-ni kuidagi kaasa demokraatia ja pluralismi lõpu parlamendis.
Milline täielik jama!
Tegemist on tagasihoidliku ettepanekuga.
Isegi 30 oleks täiesti alla künnise, mis eksisteerib enamikes riigiparlamentides, mida me kõik peame täiesti demokraatlikeks.
Miks siis mitte siin?
Mõte, et tegemist on rünnakuga olemasolevatele fraktsioonidele, on mõttetu.
Mul oli hea meel, et fraktsiooni UEN kõneleja tunnistas, et tema fraktsioon ei oleks sellest mõjutatud.
Olin üllatunud, et härra Batten arvas, et tema fraktsioon jällegi oleks.
Mõtlesin, et ta loodab saada hääli järgmistel Euroopa valimistel.
Ma pigem arvan, et nad kaotavad kohti ja nad põrmustatakse, nii et nad ei saa ka praegust künnist kokku.
Seega ei ole nad ühelgi juhul ikkagi mõjutatud.
Mis puutub ideesse, et see on suunatud teatud seisukohtadega isikute nagu euroskeptikute vastu, nagu väideti, siis ka see on jama!
Euroskeptikud on selles parlamendis alati esindatud olnud, väga hästi esindatud kusjuures, ning neil on peaaegu alati olnud fraktsioon ning ma olen kindel, et nii saab see ka tulevikus olema.
Nad esindavad väikest, kui märkimisväärset osa avalikust arvamusest ning loomulikult peaksid nad osa võtma meie aruteludest.
Kõnealune ettepanek seda ei muuda.
Tegemist ei ole radikaalse ettepanekuga.
See on mõistlik, tervemõistuslik ja praktiline ettepanek läbi vaadata, milline oleks laienenud parlamendis mõistlik fraktsioonide moodustamise künnise tase.
Tegemist ei ole radikaalse ettepanekuga, sellega ei rünnata kedagi.
Mul on hea meel, et paljud fraktsioonid näevad mõtet teha kompromiss kahe seisukoha vahel selles küsimuses ja leida kompromiss tagasihoidliku ettepaneku osas, milleks on 25 liiget.
<D>
komisjoni asepresident. - (FR) Hr president, mu daamid ja härrad, ma tahaksin veel kord tänada teie raportööri, hr Stockmanni, kes on meie dialoogi pikendanud.
Meie - ja isiklikult mina - osalesime dialoogis lennujaamade ja lennuettevõtjatega.
Tänan teid, hr Stockmann, et te kuulasite ära mõlemad pooled, kuna teatud mõttes pole kerge kehtestada reegleid hea dialoogi pidamiseks, mis võimaldaks tasakaalukate lahenduste saavutamist ning tagaks, et valitsevas seisundis lennujaamad oma seisundit ei kuritarvitaks.
Vastan nüüd teie küsimustele, hr Stockmann.
Selles osas, mis puudutab reisijate arvu, tundub meile, et 5 miljonit on aktsepteeritav.
Lennujaamade liitude arvestamine on hädavajalik ja ma olen sellega nõus.
Kuid mulle on väga vastumeelne kohustuste delegeerimine piirkondlikele asutustele.
See võib olla ohtlik ning ma ei näe, kuidas see võiks mingit kasu tuua.
Me vajame erapooletut asutust, mis tagaks, et asjaomaste lennujaamade suhtes kohaldataks dialoogi ja maksude määramise osas samasuguseid tingimusi.
Ma toetan maksude diferentseerimist vastavalt keskkonnakriteeriumidele.
Kuid - ja ma tulen selle juurde tagasi - pole mingit põhjust infrastruktuuride eelrahastamist ette näha.
Kui jälgida, kuidas toimub lennujaama edukas juhtimine ja maksude kogumine, siis on ilmselgelt vajalik prognoosida tuleviku infrastruktuuri vajadusi.
Eelrahastamiseks puudub igasugune vajadus.
Lisaks neile vastustele tahaksin ma nüüd vastata mõnele märkusele.
Esiteks tahaksin ma öelda hr Simpsonile, et direktiivil on õnnestunud reguleerimisest ja bürokraatiast eemale jääda.
See, mida me näha tahame, on austus peamiste põhimõtete vastu.
Liikmesriigid on need põhimõtted rahvusvahelise tsiviillennundus-organisatsiooni raames juba aktsepteerinud.
Me ei taha rakendada reguleerimist reguleerimise pärast.
Ma tõepoolest usun, et me võime siiralt öelda, et me oleme leidnud parima raamistiku hea dialoogi tagamiseks lennuettevõtjate ja lennujaamade vahel ning minu arvates toimub läbipaistvuse valdkonna edendamine selle dialoogi osana.
Hr Allister ütles, et direktiiv muudab piirkondlikud lennujaamad kallimaks.
Kuid tegelikult on hoopis vastupidi!
Läbipaistvate kontode, kohustusliku konsulteerimise ja vedajate vahelise mittediskrimineerimise kaudu tagame me tegelikult, eriti teatud piirkondlikes lennujaamades, täieliku läbipaistvuse ning tarbijatel, reisijatel on lihtsam reisida lennukiga ilma ebameeldivate üllatusteta.
Nagu ma ütlesin, vastan siinkohal pr Lichtenbergerile, võimaldab direktiiv liikmesriikidel kehtestada maksud või tasud mürareostuse või teiste keskkonnaaspektide alusel.
Kuid, kuna see direktiiv püüab vältida liigset reguleerimist, ei ole meil tarvis määratleda iga üksikut maksu.
Vastuseks hr El Khadraouile ütleksin, et maksude reguleerimine keskkonnakaitse alustel on kindlasti võimalik.
Nõukogu tegi vastava ettepaneku ning ma kavatsen seda toetada.
Mõned teist on minult küsinud lendude tühistamisega seotud probleemide kohta.
Kui aus olla, siis tekstis seda küsimust tõepoolest ei käsitleta, nii et mul on raske vastata.
Reisijate õiguste osas on olnud suuri edasiminekuid ning see peab jätkuma.
Pean paluma teil, proua, võtta minuga ühendust kirjalikult, et saaksin täpsemalt vastata teie küsimusele, mis, nagu eelkõneleja pr Ţicău küsimuski, on üsna õigustatud.
Hr president, tahaksin nüüd lühidalt esitada komisjoni seisukoha paranduste suhtes.
Mitmed teie raportööri poolt esitatud parandused tugevdavad komisjoni eesmärki parandada lennuväljade ja lennuettevõtjate vahelisi suhteid.
Hr Stockmann, komisjon saab vastu võtta 21 muudatusettepanekut, mis aitavad kaasa selle eesmärgi täitmisele.
Nimetaksin eraldi muudatust maksude defineerimise kohta, muudatusettepanekut 12, ning muudatusi lennujaamade liitude kohta, muudatusettepanekud 14 ja 16, koos veidi muudetud sõnastusega.
Komisjon pakkus esialgu välja, et direktiivi tuleks kohaldada lennujaamade suhtes, kus aastane vedude maht on üle 1 miljoni reisija.
Komisjon aktsepteerib uut, muudatusettepaneku 7 esimeses osas toodud piirmäära, kuna seda näib toetavat nii parlamendi kui ka nõukogu enamus.
Kuid 27 teie raportööri esitatud muudatusettepanekutest ei ole võimalik sellisel kujul üle võtta ning need vajaksid üksikasjalikumat arutelu.
Nende hulka kuuluvad täpsemalt muudatused turvamaksude kohta: muudatusettepanekud 13, 21, 22, 23, 24.
See küsimus andis alust pikkadele ja tulistele vaidlustele.
Lepituse käigus jõuti kompromissini ja näib, hr Stockmann, et need muudatused ei ole selles etapis enam vajalikud.
Lisaks sellele ei saa direktiivi kohaldada üksnes konkurentsiseaduse rikkumise juhtude suhtes.
Komisjon ei saa sellisel kujul võtta vastu muudatusi, mis puudutavad olukorda, kus lennujaamadel on kasutajate suhtes valitsev seisund.
Direktiivi rakendusala on sellest ulatuslikum.
Seetõttu tundub meile, et osa muudatusettepanekust 7, osa muudatusettepanekust 16, muudatusettepanekud 19 ja 20 on tarbetud.
Samuti ei saa komisjon aktsepteerida parandusi lennujaama infrastruktuuride eelrahastamise kohta.
Maksude kogumine enne infrastruktuuri kasutuselevõtmist on vastuolus direktiivi aluspõhimõtetega.
Kuid see, hr president, mu daamid ja härrad, ei vähenda hr Stockmanni suurepärast tööd, mis minu arvates on seda direktiivi eelnõud märkimisväärselt täiustanud.
Ma olen kommenteerinud mitmeid parandusi, kuid ma pean veel kord tänama hr Stockmanni ning transpordikomisjoni nende kvaliteetse töö eest ja selle eest, et nad aitasid meil edasi liikuda selle olulise tekstiga, mis lubab meil kujundada lennujaamade ja lennuettevõtjate vahelist dialoogi.
Me tahame, et kasutajad dialoogi puudumise tõttu ei kannataks ning me tahame hoida ära olukorra, kus läbipaistvuse puudumise tõttu saab rakendada mitmesugust praktikat ilma selle tegeliku heakskiitmise võimaluseta.
Need on märkused, mida tahtsin teha.
Ma tahaksin tänada Euroopa Parlamenti pühendumuse eest sellele ettepanekule.
Ma arvan, et see peaks andma meie lennujaamadele ja lennuettevõtjatele vahendid alalise dialoogi kehtestamiseks, mis tooks kasu kõigile asjaomastele osapooltele.
komisjoni asepresident. - Komisjoni seisukoht Euroopa Parlamendi muudatusettepanekute suhtes
Stockmanni raport
Vastuvõetavad muudatusettepanekud: 8, 10, 11, 12
Põhimõtteliselt vastuvõetavad muudatusettepanekud: 3, 21, 27, 29, 30, 33, 35, 40, 44, 45
Pärast muutmist vastuvõetavad muudatusettepanekud: 14, 15
Osaliselt vastuvõetavad muudatusettepanekud: 7 (1. osa), 16, 17, 18, 22, 35 (1. osa)
Tagasilükatud muudatusettepanekud: 1, 2, 4, 5, 6, 9, 13, 19, 20, 23, 24, 25, 26, 28, 31, 32, 34, 36, 37, 38, 39, 41, 42, 43, 46, 47, 48
<D>
(GA) Härra juhataja, investeerimine uutesse ja puhtamatesse tehnoloogiatesse peab olema Euroopa strateegiates kesksel kohal, et täita ELi eesmärk tõsta taastuvenergia sektori osakaal 25%ni kogu energiavarudest ELis.
Sama tähtis on, et teisedki kaubandusblokid üle maailma seoksid end lähitulevikus samasuguste kohustustega.
Siiski on naftahind praegu Euroopa riikide kodanike tõsiseim mure.
Naftahinna tõusu peatamiseks peab Euroopa Liit ellu viima uuenduslikud poliitikad.
Suurenenud naftatootmine on selle protsessi peamine komponent.
Härra juhataja, rahvusvahelisel finantsturul valitseb praegu selge ebakindlus.
Paljud spekuleerijad on oma strateegilised investeeringud tarbekaupade turule viinud ja selline spekuleerimine on spiraalina kaasa aidanud naftahindade survestamisele.
Kerkivad naftahinnad on küll viimane, mida Euroopa ettevõtted ja tarbijad üha raskemas majanduslikus olukorras vajavad.
Euroopa Liidul peab olemas olema progressiivne naabruspoliitika, mis kindlustab energiavajaduste rahuldamise tulevikus.
<D>
. - (FR) Härra juhataja, soovisin lihtsalt kolleegidele meelde tuletada, et kolmapäeval tähistame me esimest korda ülemaailmset malaariapäeva.
Seni nimetati seda Aafrika malaariapäevaks.
Sel aastal tähistatakse seda esimest korda ülemaailmse malaariapäevana.
Soovin kolleegidele meenutada, et see globaalne probleem, mis oma iseloomu tõttu seostub vaesusega, mõjutab 107 maailma riiki ja et neist 90 riigis kujutab see endast suurt rahvatervise probleemi, sest 40% maailma elanikkonnast elab malaaria levikupiirkondades.
Avaldatud malaariajuhtumite arv kogu maailmas jääb ligikaudu vahemikku 350-500 miljonit aastas, kusjuures enam kui 60% juhtudest registreeritakse Aafrikas, mis annab 90% malaariasurmadest.
Iga 30 sekundi järel sureb Aafrikas üks laps malaariasse.
See, härra juhataja, tähendab, et minu esinemise lõpuks on kaks last jõudnud malaariasse surra.
Usutakse ka, et see haigus aeglustab majanduskasvu, sest malaaria vähendab SKTd 12 miljardi USA dollari võrra aastas.
Kolmapäeval kell 13.00 peetakse sel teemal töölõuna ruumis nr C 2.1.
<D>
fraktsiooni ALDE nimel. - (NL) Härra juhataja, härra Barroso loosung on "Euroopale tulemuste andmine”, kuid tulemused peavad olema ka immateriaalses valdkonnas, mitte ainult turukorralduses.
Härra Barroso komisjon pidi saama kodanikevabaduste ja -õiguste eestvõitlejaks.
Siiani on see pettumuse valmistanud, kuid aega on jäänud vähem kui kaks aastat ja võib-olla paistab tunneli lõpus valgus.
Mis mind puudutab, siis on 2008. aasta tööprogrammis kõige silmapaistvamal kohal ettepanek võtta vastu direktiiv võrdsuse kohta väljaspool töökohti, see tähendab diskrimineerimise üldine keelamine.
Lõpuks komisjon kuulab seda, mida parlament on nõudnud mitmete viimaste aastate jooksul.
Nimetatud küsimus peab olema prioriteet.
Siiski, komisjon peab tagama olemasolevate õigusaktide parema rakendamise, sest on vastuolu diskrimineerimise vastaste suurepäraste õigusaktide ja komisjoni võimetuse vahel neid tegelikkuses jõustada.
Diskrimineerimise vastast põhimõtet peab tutvustama ka teistes valdkondades, näiteks pärimismaksud ja testamendid, ja selles osas peab komisjon tunnustama tänapäevaseid perekonnamudeleid.
Samuti tervitan ettepanekuid tugevdada meeste ja naiste vahelist võrdsust, näiteks töö- ja pereelu ühitamisel.
Tähtsad on ettepanekud, mis puudutavad suuremat paindlikkust naiste tööturul osalemisel.
Selgub, et paindlikkus on naiste jaoks hea.
Töötajate kaitse paindumatud reeglid seavad naised halvemasse olukorda.
Prioriteedina on esile tõstetud kultuuridevahelist dialoogi.
Kavatsetakse dialoogi kaudu vabaneda sotsiaalsetest pingetest, kuid tegelikkuses on see sageli religioonidevaheline dialoog ning seetõttu olen ma sellele vastu, volinik.
Järgmiseks aastaks tehtud ettepanekutes ei leidu midagi konkreetset ja seetõttu ei ole selge, mida kultuuridevaheline dialoog endast kujutab, kuid ma kardan, et see on härra Barroso iga-aastane esindusfoto koos üldiselt konservatiivsete vaimulike juhtidega.
Soovin nende päevakorda ...
<D>
Härra president, London Times kirjutab, et president Sarkozy sõnade kohaselt on iirlased "neetud jobud”.
Nad on Euroopa kulul aastaid nina püsti ajanud ja nüüd on nad meid s i t a sisse vedanud, need on tema, mitte minu sõnad.
Eelmisel nädalal kinnitasime me kõik, et austame iirlaste hääletuse tulemust, kuid me ei tee seda.
Me kohtleme iirlasi ülima põlgusega.
Nagu Robert Mugabe, lükkame me inimeste hukkamõistva otsuse lihtsalt tagasi.
Wolfgang Schäuble on öelnud, et miljon iirlast ei saa otsustada poole miljardi eurooplase eest.
No väga hea, laskem siis ka ülejäänutel selle lepingu üle hääletada.
Seda ei julge te teha, sest teate, et ka meie ülejäänud, hääletaksime "ei”.
Nüüdsama käesoleval kuul langes ELilt viimane rahva nõusoleku või demokraatliku õiguspärasuse mask.
On selgunud tema tõeline olemus, milleks on autoritaarne vandenõu inimeste vastu.
Referendum toimus Iirimaal, kuid siin Brüsselis on koht, kus demokraatia lõpuks suri.
Me oleme siin täna selleks, et teda matta.
<D>
- (PL) Lugupeetud juhataja, ELi integratsioon läbib rea etappe.
Schengeni lepingu rakendamise tulemusel siseneb veel üks riikide grupp piirkonda, kus piirangud ja kontrollid piiril on lõpetatud.
Me tervitame seda, kuna märkimisväärne osa Poola idapiirist on ka ELi piir.
Schengeni sätete jõustumine kohustab Poolat teostama lisakontrolle sellel piiril.
Ma pean silmas eriti piiri Ukrainaga, riigiga, millest on saanud ELi oluline partner pärast tema demokraatlikku ja majanduslikku üleminekut.
Poola ja Ukraina on naabritena sajandeid ühendatud.
Tänapäeval vajame me eriti tihedaid kontakte ja koostööd meie kodanike ja meie inimeste vahel.
Seejuures peame looma head tingimused ja tegema inimestele mugavaks Ukraina-Poola piiri ületamise - see on Ukraina-ELi piiri - hoides tarbetud haldusnõuded ja -kulud minimaalsed.
See ei peaks olema lahutav piir, vaid heanaaberliku koostöö oma - piir, mis tulevikus eksisteerib ainult formaalselt, paberil, kui Ukraina ühineb Euroopa Liiduga, ja loodame, et see juhtub.
<D>
Austatud juhataja, tahaksin tänada minister Malmströmi kõige eest, mis ta meile rääkinud on ning mida üritan komisjoni nimel kinnitada.
15. juulil esitas komisjon ettepaneku endise Jugoslaavia Makedoonia Vabariigi, Montenegro ja Serbia kodanikele lühiajaliste viisade kaotamise kohta.
Nagu te rõhutasite, minister, on see ilmselgelt ajalooline hetk meie suhetes Lääne-Balkaniga.
Ettepanek viisade kaotamise kohta põhineb viimase kuue aasta jooksul justiits- ja siseküsimuste valdkonnas aset leidnud edusammudel, vastavalt 2003. aastal Thessalonikis võetud kohustustele.
Komisjoni ettepanek esitati nõukogule.
Liikmesriigid toetavad komisjoni poolt esitatud lähenemist ja kinnitavad oma kavatsust teha Euroopa Parlamendiga tihedat koostööd, et tagada teksti ametlik vastuvõtmine teie eesistumise, ehk Rootsi eesistumise ajal, proua minister.
Tänan Euroopa Parlamenti raportööride nimetamise eest kodanike õiguste, justiits- ja siseasjade komisjonis ning ligikaudse ajakava koostamise eest, mis planeerib raporti esitamist septembri lõpuks, ning hääled kodanike õiguste, justiits- ja siseasjade komisjonis ning siis täiskogus, oktoobriks ja novembriks.
Eesmärk on tegelikult 1. jaanuaril 2010 saada viisavabadus Makedoonia, Serbia ja Montenegro kodanikele.
Komisjoni ettepanek põhineb 2008. aasta esimesel poolel viie Lääne-Balkani riigiga algatatud dialoogi tulemustel.
Koostatud on tegevuskavad, mis sätestavad kriteeriumid, mille rakendamine hõlmab struktuuriliste reformide vastuvõtmist õiguse, vabaduse ja turvalisuse valdkonnas.
See meetod on piirkonna riikidele osutunud väga tähtsaks stiimuliks arengus reformide suunas, nimelt seoses dokumentide turvalisusega, koos biomeetriliste passide ja isikutunnistuste kasutuselevõtuga piirikontrolliks ning ülemaailmsete poliitikatega rände kohta ning ka seoses avaliku korra ja turvalisuse poliitikatega: võitlus organiseeritud kuritegevuse, korruptsiooni ja inimkaubanduse vastu ning loomulikult inimõigused, kaasa arvatud kodakondsuse teemad.
Olles need raportid lõpetanud, võime öelda, et endine Jugoslaavia Makedoonia Vabariik vastab kõigile selle tegevuskava kriteeriumitele.
Montenegro ja Serbia on oluliselt edasi arenenud.
Ent Serbia peab ikka veel mõned tingimused täitma, eriti seoses Kosovo elanike ja välismaal elavate Kosovost pärit inimeste isikut tõendavate dokumentide kontrolliga, kui nad taotlevad Serbia biomeetrilist passi.
Teine tingimus Serbia jaoks on piirikontroll Kosovoga ning koostöö EULEXiga ja kolmas on riikliku rändestrateegia koostamine.
Montenegro osas tuleb leida püsiv lahendus ümberasustatud isikutele.
Ikka tuleb võtta meetmeid välismaalaste seaduse juurutamise osas ning ka meetmeid haldussuutlikkuse suurendamiseks, mis on mõeldud ka tõhusamaks korruptsiooni ja organiseeritud kuritegevusega võitlemiseks.
Selline on olukord nendes kolmes riigis.
Hoolimata viimase paari kuu jooksul saavutatud vägagi suurtest edusammudest ei ole Bosnia ja Albaania veel suutnud täita vajalikke reforme, mida nõutakse tegevuskavas nagu viisade kaotamine.
Analüüsi põhjal esitas komisjon seega vastusena üldasjade nõukogu 2009. aasta juuni kutsele ettepaneku kohta kaotada viisad Makedoonia, Montenegro ja Serbia kodanikele.
Serbia puhul arvatakse Kosovos elavad või välismaal elavad Kosovost pärit inimesed, kellel on Belgradi keskse ametivõimu poolt väljastatud pass, viisavabastusest välja ning nad peavad viisad säilitama.
Tõepoolest, Serbia ei ole 1999. aastast saadik suutnud Kosovo inimestele isikut tõendavate dokumentide kontrolli võimaldada.
Seega on komisjon kaalunud turvariski, mida sellise kategooria inimesed endast ühendusele kujutavad, ning ka fakti, et siiamaani ei ole Kosovoga aset leidnud dialoogi viisavabastuse üle.
Seega põhineb otsus teatud riigid sellesse viisanõuete vabastamisse hõlmata iga üksiku riigi omadustel.
Mis puutub Serbiasse ja Montenegrosse, siis järgime põhjalikult nende kahe riigi võetud meetmeid kõigi kriteeriumite täielikuks rakendamiseks.
Seoses juba Albaania ja Bosnia ja Hertsegoviina poolt juba tehtud edusammudega on komisjon veendunud, et need kaks riiki täidavad lähitulevikus kõik kriteeriumid.
Oktoobris esitavad nende ametivõimud komisjonile täiendavat teavet viimastel kuudel tehtud edusammude kohta.
Selle teabe põhjal võetakse järgmise aasta alguses kasutusele hindamismissioonid ning siis koostab komisjon uued hindamisraportid, mida liikmesriikidega arutatakse.
Selle järel loodab komisjon olla valmis 2010. aastal viisanõudest loobumise ettepaneku tegemiseks.
Vastavalt kehtivatele toimingutele arutatakse ettepanekut nõukogus ning see on Euroopa Parlamendis arvamuste avaldamise teemaks.
Teksti ametlik vastuvõtmine enamiku Schengeni riikide poolt peaks seega aset leidma Rootsi eesistumise ajal, mis võimaldab nende kolme riigi viisade kaotamise tõhusat juurutamist alates 2010. aasta jaanuarist.
Nagu te ütlesite, minister, tähendab see kõik võimalust eriti just nende Balkani riikide noorele põlvkonnale osaleda Euroopa elus hulga rohkem, sellesse integreeruda, ning arvame, et see kõik on äärmiselt kasulik nii nende riikide kui ka meie, Euroopa jaoks.
See ongi kõik.
Need punktid tahtsingi ära mainida pärast eesistujariigi suurepäraseid tähelepanekuid.
<D>
Meie arvates tuleb põllumajanduspoliitika reguleerimist vähendada ning muuta see turupõhiseks, kui tahetakse, et see oleks tarbijatele ja maarahvale tulus.
Seetõttu on vaja läbi viia ühise põllumajanduspoliitika põhjalik reform.
Võimalikult kiiresti, hiljemalt 2015. aastaks, tuleks kaotada igasugused põllumajanduse ekspordi- ja tootmistoetused.
ELi ja USA põllumajandustoetuste kaotamine on samuti oluline, kui me soovime üleilmse vaesuse ja nälja vastu võidelda.
Samal ajal tuleb järk-järgult kaotada põllumajandustoodangule ja kalale kehtestatud kaubandustõkked, et võimaldada toiduga vabalt kaubelda.
Põllumajandust käsitlev osa ELi 2010. aasta eelarves kuulub rubriigi 2 "Loodusvarade kaitse ja majandamine” alla ja see moodustab niinimetatud 3. ploki.
See plokk hõlmab sekkumis- ja toetusmeetmeid, mille vastu me oleme, sealhulgas mitmesuguseid ladustamismeetmeid - näiteks alkoholi jaoks - ning ulatuslikku ELi toetust veinisektorile.
Samuti hõlmab see ELi piima- ja puuviljatoetust koolidele.
See on iseenesest küll oluline, kuid me arvame, et selle küsimusega peaks tegelema riigi tasandil.
Samas sisaldab see plokk näiteks loomade heaolu ja loomade veo kontrolli puudutavaid olulisi algatusi, mida me üldiselt toetame.
Et aga hääletuse korra järgi peame võtma seisukoha muudatusettepanekute rühma kui terviku suhtes, siis otsustasime 3. ploki hääletusel jääda erapooletuks.
<D>
(CS) Proua juhataja, kõnealuse raporti kontekstis sooviksin juhtida teie tähelepanu pakilisele probleemile, mis on käesoleva kriisi tingimustes esile kerkinud.
Mõnes riigis - kaasaarvatud minu kodumaal - toimub asutuste töötajate massiline vallandamine, suurem osa neist on saabunud riiki Ida-Euroopa ja Aasia riikidest.
Neist on saanud ebaseaduslikud töötajad.
Pärast nende vallandamist on nad jäetud igasuguste elatusvahenditeta ning seega saavad neist etturid niinimetatud "ettevõtjate” käes, kes ekspluateerivad neid isegi hullemini kui tööagentuurid seda tegid.
Samas sooviksin korrata, et paljude meie liikmesriikide tööinspektsioonide käsutuses on äärmiselt ebapiisavad inimressursse puudutavad materjalid.
Miski ei muutu, välja arvatud juhul, kui loome põhjaliku koolituse ja varustusega inspektorite võrgustiku, kes mõistavad tööjõuga seotud seaduseid ning tunnevad Euroopa direktiive.
Samas kui Euroopa institutsioonid on hetkel jõudnud kokkuleppele teatud ettevõtlusstandardite osas, on liikmesriikide seas alati kuulda protestikisa, kui üritatakse teha midagi pisutki sarnast sotsiaalsete seaduste valdkonnas.
Viidates traditsioonile, on subsidiaarsus ja muu sarnane olukorras, kus Euroopa Liidus on töötajad allutatud piiramatule ekspluateerimisele, naeruväärne ja silmakirjalik.
Sel põhjuselt on teretulnud iga püüdlus kohut mõista nende üle, kes ebaseaduslikke sisserändajaid tööle võtavad, ja neid sanktsioneerida ning ma tänan Claudio Favat selle eest.
<D>
Tere õhtust, austatud juhataja, lugupeetud volinik!
Volinik Reding, teil on õigust tunda heameelt selle üle, et Prantsusmaa viimasel hetkel Euroopa Komisjoni rikkumismenetlusele vastas ja esitas õigusloomekava menetlusõiguste kehtestamiseks vastavalt liikumisvabadust käsitlevale direktiivile.
Teie hinnangu kohaselt on need lubadused puhtsüdamlikud ning selle tulemusel peatati rikkumismenetlus, kuid seda ei tühistatud.
Arvestame teie märkustega, aga Euroopa Parlamendi liikmetena tahaksime nende lubaduste täitmist ise jälgida.
See tähendab, et vajame teavet Prantsusmaa ametivõimude antud lubaduste ja nende esitatud ajakava kohta.
Ometigi ei tohi unustada, et te küsisite Prantsusmaalt ka nende inimeste kohta, kes saadeti piiripunkti ja sunniti riigist lahkuma, et kinnitada, et haldusmenetlused ei olnud diskrimineerivad.
Mis sai nendest päringutest?
Kas te saite vastuse?
Nii, nagu ajakirjanduses avaldati teavet kuritegeliku ja diskrimineeriva augusti ringkirja kohta, avaldati hiljuti teavet toimiku - andmebaasi - kohta, mis sisaldab isikuandmeid rassilise või etnilise päritolu kohta.
Kas see uus pööre ei ole vähendanud teie usku Prantsusmaa ametivõimudesse ja nende esitatud teabe täpsusesse?
Volinik Reding, kas te ei nõustu, et järgmine loogiline samm oleks öelda meile, milline on praegune seis komisjoni nõutud dokumentide jätkuva uuringuga nii Prantsusmaa väidetava diskrimineeriva käitumise kui ka ühenduse õigusega sätestatud andmekaitsestandardite võimaliku rikkumise seisukohalt?
Arvan, et tänapäeva Euroopa kodanikel on õigus nõuda komisjonilt vastutustundlikku käitumist, mis võib küll avaldada oma edulugusid, kuid mis peab sama enesekindlalt ja kannatlikult ka Prantsusmaa ametivõimude vastu algatatud rikkumismenetlused lõpetama.
Seda te teete ju üldiselt kõikide ELi liikmesriikide puhul, mis on romade suhtes halvasti käituma hakanud, nagu on üldiselt tõdetud.
Juhiksin tähelepanu ka sellele, et CNIL kinnitas ise nelja seadusevastase toimiku olemasolu, mis sisaldavad isikuandmeid ja milles isikuid kirjeldatakse kui mustlasi, romisid või romasid.
<D>
(NL) Härra juhataja, ma toetan paljude kaasliikmete sõnu, et Euroopa tippkohtumise praegune reageering viimase kuu sündmustele on õige.
Oleme kõnelnud ühel häälel ning säilitanud samal ajal enesevalitsuse.
EL on siiski selgesõnaliselt teada andnud - ning see on tänases avalduses ka selgelt välja öeldud -, et Gruusias toimunu, eriti Venemaa reaktsioon, on vastuvõetamatu ning et Venemaa ebaproportsionaalne reaktsioon sõjalistele arengutele Gruusias tuleb hukka mõista.
Samal ajal on kõik osalised kinnitanud, et sõjalise jõu kasutamine ei ole õige lahendus, ning minu arvates tuleks olla endastmõistetavalt kriitiline ka Gruusia valitsuse tegevuse suhtes, kes sõjategevust alustas.
See reaktsioon näitab samuti, et me usume õigustatult, et sel moel me Euroopas probleeme ei lahenda, et see ei ole kooskõlas meie julgeolekukokkulepetega, mis sõlmiti minevikus seoses Gruusia Lõuna-Osseetia ja Abhaasia probleemidega.
Ma ei ole nõus ka Venemaa välisministri härra Lavrovi seisukohavõttudega, et viis, kuidas Venemaa reageeris, on kujundanud Venemaa uue välispoliitika tooni ümbritsevas piirkonnas.
Arvan, et Euroopa Liit peaks tegema kõik, mida suudab, selleks et veenda härra Lavrovi ja Venemaa valitsust, et meil Euroopas ei ole kombeks proovida sel viisil probleeme lahendada ega oma huvisid peale suruda.
Koostöö on juhtlause, mitte ühepoolne ettevõtmine.
Mäletan paari viimase aasta diskussioone Bushi valitsuse tegevuse üle.
Loodan, et me ei lõpeta, pidades samasugust diskussiooni Venemaaga.
Sellepärast ongi nii oluline, et nõukogu on eesistujariigi Prantsusmaa juhtimisel kutsunud taas üles sellele küsimusele tähelepanu pöörama ja rõhutab kuuepunktilist kava, eriti tagasipöördumist endise sõjalise status quo juurde.
Sellega paneb ta aluse rahvusvahelisele mehhanismile rahu säilitamiseks ja eriti rahvusvaheliseks aruteluks Lõuna-Osseetia ja Abhaasia staatuse üle tulevikus ning eraldab end õigusega nende kahe separatistliku piirkonna iseseisvuse tunnustamisest Venemaa poolt.
See on ka meie avalik seisukoht seoses tuleval nädalal toimuva kõrgeimal tasandil Moskva missiooniga, mille ülesanne on jälle Moskvale survet avaldada nende kuue punkti rakendamiseks.
Sellises olukorras pole tarvis öeldagi, et meie seisukoht on, et kuni puudub selgus kõnealuse kokkuleppe rakendamise osas, kuni kokkulepet ei eksisteeri, ei hakka me osalema mingites edasistes läbirääkimistes uue partnerluslepingu üle.
See kriis esitab Euroopa Liidule suured nõudmised.
On õige, et võtame enda peale juhtimise lahenduste otsimisel.
Alternatiive ei ole: NATO ei saa seda teha, OSCE on liiga nõrk, Ameerika ei ole meiega samal positsioonil ning ÜRO ei saa vahendaja rolli mängida vetode tõttu Julgeolekunõukogus.
Tänane tippkohtumine oli üksmeelne, las see jäädagi nõnda.
<D>
nõukogu eesistuja. - (FR) Austatud juhataja, volinik, daamid ja härrad, esiteks lubage öelda, et ma ei taha enam rohkem ebakindlust selles küsimuses.
Eesistujariik on selle direktiivi suhtes väga motiveeritud ja veendunud sellise direktiivi vajalikkuses selles küsimuses.
Kordaksin ka, et see seisukoht on olnud püsiv, see ei pärine lihtsalt käesolevast eesistumisajast, ning ma ei saa nõustuda sellega seotud pahatahtlike vihjetega.
Detsembris 2007, kui nõukogus toimus esimene arutelu, olid teatud liikmesriigid - ja selle järelkajad kostavad ka tänasel arutelul - vormiliselt direktiivi põhimõttele vastu.
Teised liikmesriigid olid juba seotud oma riiklike poliitikate koostamisega selles valdkonnas ning arvasid, et kuigi direktiiv on hea idee, ei austata esitatud ettepanekus piisavalt subsidiaarsuse põhimõtet ning ei võeta arvesse juba tehtud jõupingutusi, kaasa arvatud väga tehnilist laadi küsimustes.
Sel ajal oli Prantsusmaa üks riik selles grupis.
Täna, olles eesistujariik ja jäädes järjekordselt sellele seisukohale kindlaks, oleme väga motiveeritud ja huvitunud mullakaitse direktiivi suhtes kokkuleppe saavutamisest.
Oleme täna näinud, et eksisteerivad teravad lahkarvamused ning need peegeldavad Euroopa Liidu Nõukogus toimuvat.
Üritame jõuda kokkuleppeni, mis õnnestub loodetavasti käesoleva Prantsusmaa eesistumisaja jooksul.
Ent nagu me kõik näha võime, ei ole see kaugeltki lihtne.
<D>
(NL) Hiljutine vägivald Tiibetis on taas tõmmanud meie tähelepanu Tiibeti rahva seisundile.
Sealne olukord seoses kaotsiläinud isikutega ning surnute ja haavatutega on väga ebaselge.
Hiina peab selle selgeks tegema ning lubama rahvusvahelistel organisatsioonidel ja ajakirjandusel piirkonda siseneda.
Sel suvel peetakse olümpiamängud Hiinas.
Need mängud esindavad rahu ja austust.
Need mängud on Hiina rahva jaoks väljapaistev võimalus astuda kontakti teiste riikide spordi- ja kultuuriväärtustega.
Selles on oluline osa mängida sportlastel.
Seekord ei peaks valitsused vahele segama oma sportlaste osavõtule olümpiamängudest.
Sportlased võivad ja peavad seda ise otsustama.
Teisest küljest võivad poliitikud avamispidustustest tagasi tõmbuda.
Ma toetan Euroopa Parlamendi presidendi ideed avatseremoonia võimalikust boikoteerimisest.
On eluliselt tähtis, et liikmesriigid selles suhtes ühiselt tegutseksid.
Euroopa Parlament peab võtma selles suhtes initsiatiivi.
<D>
ettepaneku esitaja. - Härra juhataja, paljud siin istungisaalis tahavad kujutada rühmitust People's Mujahedin kangelasena või tõelise alternatiivina Iraani režiimile.
See rühmitus ei ole kumbagi.
Külaskäikudel Iraaki kuulsin kurdide, sunniitide, šiiitide, kristlaste ja turkmeenide juhtide ja teiste kaebusi rühmituse People's Mujahedin kohta, et see rühmitus aitas Saddam Husseini 1988. aasta Anfari kampaanias, mis lõppes selliste veresaunadega nagu Halabja.
Seda kinnitas meile ka sel nädalal siin viibinud Iraagi delegatsioon, kes kinnitas meile ka seda, et Iraagi põhiseaduse kohaselt peab Iraagi valitsus täiel määral austama Ashrafi laagri elanike õigusi, kui need soovivad ÜRO Pagulaste Ülemvoliniku Ameti ja Rahvusvahelise Punase Risti Komitee abiga minna Iraani või mujale või jääda Iraaki poliitiliste põgenikena, kes järgivad Iraagi õigusakte.
Me peame mõistma Iraagi valitsuse vastumeelsust lasta Ashrafi laagril takistada endiselt heanaaberlikke suhteid Iraaniga.
Iraaklased ei saa Iraani olematuks mõelda.
See on seal.
See on jõuline naaber.
Tõsi, et People's Mujahedin ei ole enam terroristide nimekirjas, aga see on ikka läbipaistmatu usulahk, mis käitub sellest lahkuda soovijatega brutaalselt.
Eelkõige on Ashrafi laagri elanikud inimesed, kelle inimõigusi tuleb austada organisatsiooni enda saatusest või minevikust sõltumata.
Neid tuleb kohelda 1951. aasta põgenikekonventsiooni kohaselt ja mitte kedagi - kordan - mitte kedagi ei tohi sundida Iraani tagasi minema.
Aga teeme ühe asja selgeks.
Resolutsioonis ei käsitleta Iraani režiimi, mis on rõhunud oma riigi inimesi, juhtinud riiki halvasti ja muutnud Lähis-Ida aastakümneteks ebastabiilseks.
Kes pooldab PSE või roheliste muudatusettepanekuid, mille eesmärk on tasakaalustada resolutsiooni tooni, pooldades Iraani režiimi, teeb seda kas halvas usus või ei ole tal enam muid argumente.
Meie muudatusettepanekute mõte on päris lihtne.
Tahame esitada tervikpilti inimõiguste rikkumistest ja ähvardustest Ashrafi laagris ja selle ümber.
Näiteks nõuame, et ÜRO Pagulaste Ülemvoliniku Amet ja Rahvusvahelise Punase Risti Komitee saaks vestelda kõikide Ashrafi laagri elanikega neutraalsel pinnal ja ilma People's Mujahedini ametnike juuresolekuta, et teha kindlaks, mida rühmitus tegelikult soovib.
Samuti peame nõudma Mujahedini juhtidelt, et nad lõpetaksid Ashrafi laagri elanike elude juhtimise, nimelt sellega, et nad ei lase neil laagrist lahkuda.
Eelkõige väljendame muret vaimse ja füüsilise manipuleerimise tavade ning inimõiguste raskete rikkumiste üle usulahus.
Lühidalt võttes on see Ashrafi laagri inimeste inimõigustest.
Mõelgem hääletamisel neile inimestele ja nende inimõigustele.
<D>
komisjoni liige. - Ettepanekut, et Euroopa tarbijakeskused võiksid Euroopa tarbijate nimel ühishagiga kohtu poole pöörduda, arutatakse meie teatises kollektiivkaebuse esitamise kohta veel enne selle aasta lõppu.
Siiani on põhimure olnud tähele panna toimuvat ja koguda eri arvamusi enne lõpliku otsuse langetamist.
Peame vaatlema olukorda tervikuna ja kasutama kõiki meie käsutuses olevaid vahendeid, sealhulgas ettekirjutiste direktiivi, mis on samuti üks vahendeid, mida saab Euroopas piiriüleselt kasutada.
Nõustun täielikult andmebaasi koostamisega, mida ma kindlalt toetan.
Vajame andmebaasi selleks, et välja töötada paremaid poliitikaid ja vastu võtta paremaid õigusakte.
Olen täiesti veendunud, et meie õigusloome või ühised jõustamismeetmed peavad tuginema tõenditel.
Jätkaksin kõigis 27 liikmesriigis üheaegselt rakendatavate jõustamismeetmetega, mis puudutavad selliseid probleeme nagu lennukipiletite müük või telefonihelina tellimine.
Veebisaidid on tavaliselt sellistele piiriülestele jõustamismeetmetele hea klientuur.
Iga riik on erinev.
Peame saavutama lairiba läbimurde ja meil on vaja, et rohkem kui praegune üks protsent elanikkonnast kasutaks mis tahes kättesaadavaid vahendeid, tavaliselt internetti, et ära kasutada e-kaubanduse pakutavaid võimalusi.
Usun samuti, et suudame edendada läbimurret ühtekuuluvus- ja regionaalpoliitika raames ja Ühtekuuluvusfondi abil.
Uutele liikmesriikidele luuakse harukordne võimalus teistele kiiresti järele jõuda ja sageli ka vältida teiste tehtud vigu.
Neil on vaja hüppeliselt edasi liikuda.
Kui meil on head ja selge suunitlusega õigusaktid, mis on ühtlustatud kõigis liikmesriikides, on sel tohutu mõju tarbijate usalduse võitmisele ja tarbijate teenindamise tasemele kõigis liikmesriikides.
Paremate tehingute ja suurema valiku pakkumiseks on e-kaubandus üks vahenditest.
See ei ole lihtsalt üks kauplemisvahend, vaid äärmiselt oluline demokraatlik vahend.
<D>
(DE) Pr juhataja, volinik, daamid ja härrad, oleme nüüd kuulnud kõike raporti koostanud ekspertidelt - hr Rasmussen, hr Lehne, hr Lauk, tänan teid väga.
See oli suurepärane töö ja sai tohutu heakskiidu majandus- ja rahanduskomisjonis.
Volinik, viimase kolme aasta jooksul oleme pidevalt nõudnud eeskirjade kehtestamist, küsimuste tõstatamist, näiteks kuidas saavutada riskifondide suuremat läbipaistvust, kes nõustab reitinguagentuure jne.
Nüüd on nad pärit Iirimaalt ning on seetõttu võidusõidueksperdid.
Kui aed on kõrge, võivad hobused perutama hakata.
Teisisõnu, karta tõkkeid, mida enam ei ole!
Nüüd peame kehtestama eeskirju ja tegema ettepanekuid - ja seda te olete tõepoolest lubanud.
Peame näitama, et oleme kõikidest nendest kriisidest midagi õppinud ja astume uues suunas.
Esitasite ettepaneku.
Loodan, et oktoobris saame teilt suunised.
Mõned päevad tagasi osalesin suurel konverentsil Rooma lähedal.
Esimene päevakorrapunkt, mida seal arutati, oli loomulikult pangad.
Neljapäeval olid ajalehtedes pealkirjad: Morgan Stanley annab lootust.
Reedel olid need järgmised: Morgan Stanley otsib kaitset.
Kuidas saab see juhtuda ühe päeva jooksul?
Siinkohal on puudusi läbipaistvuses jms.
Kui pärast juhtumeid, nagu Bear Stearns, Lehman Brothers ja Merril Lynch, vajub ka kõnealune investeerimispank finantsturgude kaosesse, tuleks kiiresti võtta parandusmeetmeid.
Mõni aeg tagasi viibisin Hiinas.
Hiinlased ütlesid, et nende eeskuju Ameerika Ühendriigid on kokku varisenud.
Koos peame meie - Euroopa, Hiina ja teised - otsima uusi radu.
Ma loodan, et koos on meil jõudu astuda nendele uutele radadele, et meiega koos pääseksid mitte ainult need, kes on võitnud, vaid ka need, kes on kaotanud.
<D>
komisjoni liige. - Austatud juhataja, sooviksin tänada raportööri tema töö selle eest ettepanekuga, mis on osutunud oodatust keerulisemaks.
Me võtame oma kindlat sihti säilitada finantstormide ajal hoiustajate usaldus väga tõsiselt ja ma olen tänulik parlamendile valmisoleku eest seda küsimust kiiresti käsitleda.
Siiski pean ka tunnistama, et olen pettunud hoiuste tagamise skeemide direktiivile esitatud mõnede muudatusettepanekute pärast, eriti hüvitamisega viivitamise pärast.
Lubage meenutada, et 8. detsembril hääletas see saal maksimaalselt kahenädalase hüvitamise tähtaja poolt.
Siiski praegu meie ees olev kompromiss näeb ette nelja nädala pikkust hüvitamistähtaega, mida võib veelgi pikendada kuue nädalani.
Kui lisate siia veel ühe nädala jagu pädevate asutuste otsustamist, siis tähendab see seitset nädalat.
Seitse nädalat on väga pikk aeg hoiustajatele, kes ei saa osta toitu, maksta arveid või kasutada oma maksekaarte.
Ärgem unustagem, et praegu kehtiv korraldus, mis võimaldab hüvitamisega viivitada kolmest üheksa kuuni, jääb kehtima veel kaheks aastaks.
Olen mures sõnumi pärast, mille see saadab Euroopa kodanikele ja kuidas see mõjutab meie usaldusväärsust.
Olen mures võimaluse pärast, et tuleb jälle olla tunnistajaks vaatepildile, kuidas kodanikud seisavad oma panga ukse taga järjekorras järgmisel korral, kui nad kuulevad, et pangal on probleeme.
Minu mure on, et oma raha kättesaamatus mitme nädala jooksul on liiga pikk aeg, et hoida hoiustajate närve kriisiolukorras rahulikuna.
Samuti on mul kahju, et laualolev kompromiss ei ole ambitsioonikam hoiuste tagamise ulatuse suurendamise mõttes.
Ärgem unustagem, et peaaegu kõik liikmesriigid olid 2008. aasta oktoobriks juba suurendanud oma tagatist 50 000 euroni.
Seepärast tegi komisjon ettepaneku saata hoiustajatele selge signaal, et nende kaitse suureneb peaaegu kohe.
See, mis pidi olema kohene signaal, tuleb nüüd edasi lükata 2009. aasta keskele
Sellegipoolest toetab komisjon kokkulepet parlamendi ja nõukogu vahel, juhul kui teie selle hääletusel heaks kiidate.
On endiselt tähtis, et 2009. aasta juuni lõpuks suurendataks hoiuste tagamise ulatust 50 000 euroni ja lõpuks 100 000 euroni ja et omavastutusest loobutaks juuni keskpaigaks.
Komisjon pöördub aruandega järgmisel aastal muude lahtiste küsimuste juurde tagasi.
Jään ootama koostööd parlamendiga tähtsa ülesande kallal, milleks on meie kodanike usalduse taastamine finantssüsteemi vastu.
<D>
(SV) Härra juhataja, volinik, lõpuks ometi!
Volinik ja härra Bowis on teinud suurepärast tööd.
Sellele direktiivile eelnenud tulised arutelud on hämmastavad.
Euroopa Liidul ja meil siin parlamendis on erakordne võimalus selles suhtes "inimestega uuesti suhestuda”, nagu me nii lüüriliselt tahtnud ja korduvalt rõhutanud oleme.
Ent mis juhtub?
Me kõhkleme, kuna paljud siin parlamendis - kaasa arvatud Rootsi sotsiaaldemokraadid - tahavad asju patsientide jaoks raskemaks teha ja piirata nende võimalusi tervishoiuteenuste saamiseks välismaal.
Miks?
Võin seda ette kujutada vaid soovina säästa süsteeme, mitte ravi vajavaid patsiente.
Volinik, mul on hea meel, et oleme nii kaugele jõudnud.
Olete oma vastutuse võtnud.
Meil on siin parlamendis nüüd võimalus oma vastutus võtta.
Nõukogu võiks samuti oma vastutuse võtta!
<D>
kirjalikult. - (PL) Tervitasin soojalt direktiivi kasutajate õiguste kohta elektroonilistes sidevõrkudes tehtud muudatusettepaneku raportit, mille koostas hr Harbour.
See on tasakaalustatud dokument, mille eesmärk on elektrooniliste teenuste turu tingimuste märkimisväärne parandamine.
Oli õige teha kompromissmuudatuste eelnõu, mis võeti vastu märgatavate enamushäältega koja liikmete poolt.
See tegi võimalikuks raporti kui terviku vastu võtmise, vaatamata väga paljudele muudatusettepanekutele.
Liidu õigusnormid telekommunikatsiooni valdkonnas pärinevad 1990. aastatest.
Usun, et muudatusettepanekud direktiividele on suurepärane võimalus nende kohaldamiseks aset leidnud tohutute tehnoloogiliste muudatustega.
See on eriti oluline seetõttu, et soovime lisada üldkasutatavate teenuste hulka mobiilside ja lairiba Interneti.
Tegevusloa omanikele tuleb tagada õigus täielikule informatsioonile kõigist piirangutest, mis puudutavad juurdepääsu legaalse tarkvarale.
Teenuspakkujad peavad tagama võrgu turvalisuse, kaitsma kasutajate isikuandmeid ja takistama nn rämpsposti uputust.
Arvan, et eriti oluline on võtta arvesse puuetega inimeste ja eakate inimeste vajadusi, kes vajavad kergemat juurdepääsu telekommunikatsiooni teenustele.
Tuleb loota, et esile kerkivad uued sobivad tehnoloogilised lahendused seadmetele.
Ma usun, et selliste arengute tulemusel väheneb telekommunikatsiooni teenuste maksumus oluliselt kõikjal liidu piires.
Hetkel oleme endiselt kohustatud maksma ebaõiglaselt kõrgeid hindu andmeedastuse eest liidu siseselt, vaatamata Schengeni süsteemi olemasolule.
<D>
kirjalikult. - (PL) Võiks öelda, et jaanuarikuisest energiakriisist hakkab tasapisi iga-aastane rituaal saama.
Mida karmim on talv, seda kindlam võib olla, et Vene Föderatsioon peatab gaasitarned Euroopa riikidesse.
Palju üllatavam on, et vaatamata järjekordsele gaasitülile, mille ohvrid olid Euroopa Liidu riikide kodanikud, avaldab kantsler Angela Merkel endiselt survet Nord Streami gaasijuhtme ehitamiseks ühenduse vahendite arvelt.
Komisjon peaks praeguses olukorras tegelema energiaallikate mitmekesistamise kava koostamisega.
Investeerida tuleks uute ülekandevõrkude ehitamisse, mis võimaldaksid vältida ebausaldusväärseid energiatarnijaid nagu Vene Föderatsioon.
Ühes muudatusettepanekus, mille ma proua Laperrouze'i raporti kohta esitasin, rõhutame me, kui tähtis on toetada Nabucco gaasijuhet kui ainukest olemasolevat ettevõtmist, mis mitmekesistaks energiaallikaid ja gaasi transiiditeid ilma Venemaa osaluseta.
Esmatähtsaks tuleks pidada ka ühendustorude ehitamist, mis võimaldaks süsteemid omavahel siduda ja tagada gaasivarude kiire edastamine tulevaste kriiside korral.
Samas peaksid meie kaubanduskokkulepped põhinema varustuskindluse eriklauslil, mis sätestaks ärieetika selles sektoris.
Euroopa ja muu tsiviliseeritud maailma jaoks on oluline, et Vene Föderatsioon ratifitseeriks energiaharta lepingu.
Arvan, et üksnes ühinenud Euroopa ühtne ja kompromissitu seisukoht suudab veenda Kremlit seda otsust tegema.
<D>
(PL) Härra juhataja, ELi-Valgevene suhted sõltuvad mõlemast poolest.
Midagi head mõlemal poolel toob kaasa dialoogi, tõelise naabruspoliitika ja idapartnerluse.
Partnerlust ei saa rajada keeldudele ja sanktsioonidele, mistõttu on mul heameel märkida Euroopa Komisjoni viimast algatust, mille eesmärk on parandada suhteid Valgevenega.
Tuleb öelda objektiivselt, et Valgevene on vastastikuse lähenemise suunas ka palju ära teinud.
Tõendiks selle kohta on liikumise "Vaba Valgevene eest” registreerimine, lubamine trükkida ja levitada opositsiooni ajalehti ning riigi avatus idapartnerluse algatusele.
Euroopa Liidu ootused ulatuvad kaugemale ja selleks on selgelt alust, nagu on alust paljudele Valgevene ootustele.
Näiteks kui Valgevene ametiasutustelt palutakse lõpetada oma kodanike, eelkõige laste ja üliõpilaste väljasõiduviisade nõudmise praktika, miks ei lihtsusta ja liberaliseeri Euroopa Liit Valgevene kodanikele viisade väljastamise korda?
Need küsimused on eriti olulised piirialade elanikele, kellel on kultuurilised ja perekondlikud sidemed (...)
(Juhataja katkestas sõnavõtjat.)
<D>
fraktsiooni Verts/ALE nimel. - (DE) Härra president, ma soovin avaldada tänu Karl-Heinz Florenzile väga hea koostöö eest kliimamuutuste ajutise komisjoniga.
Kui võtame Florenzi raporti ja ütleme, et "selline on asjade seis Euroopa Parlamendi arutelus kliimapoliitika üle”, siis võime järeldada, et Euroopa Parlamendi liikmete vahelistes suhetes valitseb suurepärane kliima, mis ei ole tõsi, sest - nagu kuulsa multifilmi tegelased Beagle Boys, keda me saksa keeles kutsume Tank-busters'iteks (eesti keeles penipoisid) - viivad nad samal ajal ja samas kohas läbi väga erinevat tegevust.
Õnnetuseks, paralleelselt kliimamuutuste ajutise komisjoni tööga, teostatakse kliimapoliitikat ka teistes Euroopa Parlamendi komisjonides: tööstuse, teadusuuringute ja energeetikakomisjonis ning arengukomisjonis.
Neis komisjonides jõuavad kolleegid sageli väga erinevatele järeldustele; nad ei järelda, et oleme rohelise revolutsiooni, teise või kolmanda tööstusrevolutsiooni koidikul.
Võtame ühe näitena poleemika autode CO2 heite reguleerimise üle.
Ettepanekul, mille praegu selles kontekstis teeb tööstuse komisjoni raportöör härra Langen, ei ole midagi ühist ambitsioonika kliimapoliitikaga või jõupingutusega tagada tõhusate tehnoloogiate abil energiajulgeolek, mis on see, mida me nõuame praegu Euroopa autotööstuselt.
Uut koidikut, mille eestvõitleja on härra Dimas, on Euroopa Parlamendis viimase pooleteise aasta jooksul erinevate häälteenamuste poolt jätkuvalt blokeeritud.
Ma sooviksin teada, kuhu jäi laiema kliimat käsitleva arutelu vaim selles vaidluses autode üle.
Siin ei pea minu fraktsiooni esindajad kätt südamele panema; need, kes pidurdavad, jaotuvad siin täiskogus kõigi teiste fraktsioonide vahel.
Veel üks tähtis küsimus: saastekvootidega kauplemine on tähtis teema Poznańis ja Kopenhaagenis.
Komisjon peaks tagama, et saavutame Euroopas heitkoguste vähendamise 20% võrra.
Sellise ettepaneku tegi Angela Merkel, kui Saksamaa oli nõukogu eesistuja, kuid siiski, kohe, kui komisjon esitab ettepaneku saastekvootidega kauplemise kohta, asuvad parlamendiliikmed jälle tegutsema Euroopa tööstusettevõtete lobitöö parlamentaarse relvana, mille tagajärjel läbirääkimised keskenduvad ambitsioonikate heitkoguste vähendamise eesmärkide seadmise asemel erandlike vabastuste saavutamisele veel enne eeskirjade kehtestamist.
Karl-Heinz Florenzi raport on hea raport.
Siiski jääb faktiks, et sellel, mille üle me täna hääletame, ei ole mingisugust seost Euroopa Parlamendi reaalse kliimapoliitikaga.
<D>
- (PL) Proua juhataja, vahel öeldakse, et natside totalitarism on parempoolne ja kommunistide totalitarism vasakpoolne.
See ei ole päris täpne.
Rassiviha ja klassiviha on vaid ühe asja - viha - kaks väljendust, mis laastavad inimeste südametunnistust ja sotsiaalseid suhteid.
Üht sellist väljaütlemist - härra Pafilise oma - me hetk tagasi just kuulsime.
Viha sünnitab rõhumist ja rõhumine on vabariigi, demokraatia ja õigusriigi eitamine.
Vasakpoolsus ja parempoolsus eksisteerivad mõlemad demokraatlikus süsteemis.
Natside ja kommunistide totalitarism hävitas demokraatia.
Seetõttu ei olnud natsism parempoolne ja kommunism vasakpoolne.
Natsism ja kommunism olid kõike.
See, kes alatähtsustab tänapäeval totalitarismi - olgu see natslik või kommunistlik -, on vastu õigusriigi tavadele ja demokraatiale.
Muide, tüüpiline on, et Euroopa parempoolsed ei alatähtsusta natside kuritegusid, aga Euroopa vasakpoolsed alatähtsustavad kommunismi kuritegusid.
See on vägagi selgelt näha sotsialistide ja kommunistide suhtumisest täna arutatavat teemat käsitleva resolutsiooni ettepanekusse.
Siin istungisaalis ei hääleta me ajaloolise tõe üle, me hääletame meie endi ja meie moraalsete tõekspidamiste kohta kehtiva tõe üle.
(Aplaus)
<D>
fraktsiooni ALDE nimel. - (FR) Härra juhataja, daamid ja härrad, kõigepealt soovin õnnitleda meie raportööri Carlos Coelhot ja endist eesistujariiki Prantsusmaad, kelle esindaja ei viibi oodatult täna siin, selle puhul, et nad võimaldasid jõuda esimesel lugemisel kokkuleppele.
Selleks oli vaja teotahet ja võimet kiita heaks vajalik kompromiss.
Erilised õnnitlussõnad meie raportöörile härra Coelhole, sest tema seletuskiri - ma kutsun oma kolleege üles seda lugema - on nagu üks väike intelligentsuse ja poliitilise osavuse pärl.
Meile esitatud teksti põhjalikust analüüsist ilmnes tähtsaim põhimõte, mis on ühtlasi ka selle raporti murranguline põhimõte.
Sellel murrangulisel põhimõttel pole mitte mingit pistmist biomeetriliste andmetega.
See otsustati 2004. aastal.
See on põhimõte "igale inimesele oma pass”.
See tõstatab küsimuse laste kohta ja selle kohta, mis vanusest võib laste sõrmejälgi võtta.
Ärgem varjakem asjaolu, et kompromissile jõuda oli äärmiselt raske.
Mõned, näiteks härra Coelho algul, soovisid, et seda tehtaks võimalikult varases eas, et kaitsta lapsi võimalikult väikesena.
Ent see eeldaks usaldusväärseid biomeetrilisi andmeid, mida ei saa praegu garanteerida.
Lõpuks saavutati järgmine kompromiss: laste sõrmejäljed on kohustuslikud alates 12. eluaastast.
Need riigid, kes koguvad neid varem, võivad seda nelja aasta jooksul jätkata, kuid mitte mingil juhul ei tohi vanusepiir olla alla kuue aasta ning komisjon koostab lähiaastatel aruande kasutuseloleva süsteemi hindamise ja vajaduse korral - see nähakse ette tekstis - kohandamiste kohta.
Seetõttu peame lootma, et tehnoloogia teeb suuri edusamme, sest laste kaitsmise huvides oleks ideaalne, kui meil oleksid võimalikult peatselt olemas usaldusväärsed ja võrreldavad biomeetrilised andmed.
Seda silmas pidades saame nõustuda selle tekstiga, mille üle ma veel kord heameelt väljendan, ning ma õnnitlen raportööri, komisjoni tema esialgse ettepaneku ja nõukogu tema kompromissimeele eest.
<D>
EL ja selle sügavalt ebapopulaarne leping ei saa peitu pugeda oma demagoogiliste soovide taha olla demokraatlikum ja sotsiaalsem.
Imperialistlikku sisevõitlust varjatakse ajutiselt, et algatada veelgi suurem võitlus töötajate õiguste ja vabaduste üle ning korraldada tõus monopoli kasumites.
Lissaboni lepingut ja ümbernimetatud Euroopa põhiseaduse lepingut käsitlev raport kujutab endast üleskutset ELi õigusaktide koostamisele, et võidelda liikmesriikides töötajatest koosneva opositsiooniga.
ELi poliitiliste toetajate liit, mis hõlmab ka erakonda Uus Demokraatia ja erakonda PASOK, ei soovi referendumeid, sest nad on teadlikud barbaarse kapitalismi ja imperialistliku agressiooni all kannatavate töötajate vastuseisust.
Lissaboni lepingu ja Euroopa põhiseaduse lepinguga tugevdatakse ELi nii, et see saaks toimida tõhusamalt ja tuua kasu Euroopa monopolidele.
Selle tulemusena Lissaboni konvendi ja Euroopa põhiseaduse leping:
tugevdavad ELi ebapopulaarset relvastumist;
edendavad kapitalistlikku ümberkorraldamist;
arendavad uusi poliitikaid töötajate ärakasutamiseks ja nende sotsiaalsete õiguste rikkumiseks;
intensiivistavad ELi militariseerimist;
võtavad omaks dogma ennetavast sõjast;
ratifitseerivad imperialistlikud sekkumised, isegi liikmesriikides;
piiravad liikmesriikide suveräänseid õigusi;
keelustavad vetoõiguse tugevamate riikide kasuks;
võimendavad ja loovad uusi repressioonimehhanisme;
piiravad veelgi üksikisikute õigusi ja inimeste vabadusi.
ELi töötajatel on võim Euroopa leping ja EL ise hukka mõista.
<D>
(PL) Hr president, peaminister, te rääkisite Euroopa Liidust kui globaalsest tegutsejast, seda eriti pärast lepingu ratifitseerimist.
Me ei saa teha muud, kui seda ideed toetada ja tahan teid, peaminister, õnnitleda selge ja kindlameelse seisukoha võtmise eest Valgevene režiimi, Euroopa viimase diktatuuri küsimuses.
Kui me tahame avaldada mõju demokraatia toetuseks ja inimõiguste kaitsmiseks Aafrikas ja Aasias, peame esmalt samade küsimustega tegelema enda naabruses, ELi lävepakul.
Siinkohal tahaksin teid õnnitleda ka selge seisukoha võtmise eest ELi laienemise osas.
Pean siin silmas Valgevene naabrit Ukrainat, kus toimub suur vaidlus selle üle, kas Ukraina muutub demokraatlikuks ja areneb normaalselt, kiiresti ja demokraatlikult, nii meie kui Ukraina rahva hüvanguks.
Ukrainale avanemine on väga oluline, pidades silmas Ukraina liikmestaatust ELis.
Lõpetuseks tahaksin teile, peaminister, õnne soovida teie väga tugeva seisukohavõtu eest Balti mere, selle väikese mere, millega piirnevad kaheksa ELi liikmeriiki, keskkonnakaitse küsimuses.
Balti meri on praktiliselt ELi sisemeri ja ühtki teist merd maailmas ei ohusta nii suur keskkondlik oht.
Rootsi eesistumisaja prioriteedina mainisite ka energiaküsimusi ja kliimamuutuse vastast tegevust.
Toetame täielikult seda kohustust, mis on meie tsivilisatsiooni ülesandeks ja kohustuseks.
Kuid mulle on jäänud mulje, et selles osas me räägime palju ja teeme vähe.
Rootsi eesistumisajal tehakse eelarve vahekokkuvõte.
Kui me ei muuda oma eelarvet, et saaksime mõningase vastutustundega lubada endale tegutsemist kliimamuutusega võitlemisel ja vähem süsinikdioksiidi heiteid tekitavate tehnoloogiatega kohanemisel, ei jõua me tõepoolest sõnadest kaugemale ja ei leia lahendust küsimusele, mis on meie põhiprioriteediks.
<D>
komisjoni liige. - (EL) Härra president, soovin tänada petitsioonikomisjoni esimeest härra Libickit tema raporti eest, mis võimaldab meil arutada selle suure projekti, 1200 kilomeetri pikkuse, madalasse Läänemerre kavandatava maagaasijuhtme mõju keskkonnale.
See ei ole oluline projekt mitte ainult seetõttu, et tõstatab palju küsimusi Läänemere piirkonna keskkonnakaitse kohta, vaid see paistab olevat ka esimene paljudest sellelaadsetest projektidest, mida tulevikuks plaanitakse.
Projekt on viimastel kuudel pälvinud märkimisväärset Läänemere piirkonna meedia ja poliitikute tähelepanu.
Seda on arutatud paljudes foorumites ja sellega seotud riikides.
Nagu härra Libicki mainis, arutati seda jaanuaris Euroopa Parlamendis avalikul kuulamisel, mille korraldas petitsioonikomisjon, kus ma osalesin koos kaasvolinik härra Piebalgsiga, kes vastutab energiaküsimuste eest.
Volinik Piebalgs andis ülevaate maagaasiga seotud väljavaadetest Euroopa Liidus ning rõhutas, et vajadus gaasi järele kasvab Euroopa Liidus kiiresti, samal ajal kui gaasi tootmine Euroopa Liidu sees väheneb oluliselt ja varud on ära kasutatud.
Meie Euroopa energiapoliitika rõhutab kiiret vajadust edendada energiatõhususe ja taastuvate energiaallikate arendamist ning me töötame selle eesmärgi nimel.
Siiski on vajalik maagaasi impordimahu oluline suurenemine, et katta lähematel kümnenditel Euroopa energiavajadusi.
Täiendavad infrastruktuurid, nagu näiteks maagaasijuhtmed ja veeldatud maagaasi terminalid mängivad Euroopa tarbijate vajaduste katmisel ja pideva varu tagamisel olulist rolli.
Nord Streami gaasijuhe võimaldab Venemaalt tuleva maagaasi varustuse suurendamist.
Nagu te teate, on uue infrastruktuuri ehitamise vajadus Venemaa gaasi transportimiseks Euroopa Liitu Euroopa Parlamendis ja nõukogus tunnustatud 2006. aasta septembris üleeuroopaliste energiavõrkude suuniste kinnitamisega.
Viitan eriti Euroopa Parlamendi ja nõukogu otsusele nr 1364/2006/EÜ.
Otsus piiritles teatud prioriteetsed projektid ning see projekt on määratud Euroopa huvides olevaks ja seega prioriteetseks projektiks.
Eeldusega, et keskkonnamõju uuringute tulemused on positiivsed, kujuneb Nord Streami gaasijuhe Euroopa ühise huvi projektiks.
Minu peamine argument jaanuaris toimunud Euroopa Parlamendi kuulamisel oli see, et nii nagu muud projektid, peab ka see oma ehitamise, tegevuse ja seire faasides järgima kõiki asjaomaseid rahvusvahelise ja ühenduse õiguse keskkonnaalaseid eeskirju.
Soovin selle argumendi esitada ka täna.
Rahvusvahelise ja ühenduse õiguse kohaselt peab projekti omanik, nimelt Nord Stream AG taotlema teostus- või ehitusluba riikidelt, kelle jurisdiktsiooni alla teostatavad tööd kuuluvad, kelleks on Saksamaa, Taani, Soome ja Rootsi.
Siiski on selliste projektide teostamise luba keskkonnamõju hindamise menetluse teema.
See on samuti ette nähtud üleeuroopaliste energiavõrkude suunistes, mida ma varem mainisin.
Keskkonnamõju hindamise menetlus sisaldub nii ühenduse kui ka rahvusvahelises õiguses.
Piiriülesel tasandil on olemas kohane ELi direktiiv, samuti Espoo konventsioon.
Espoo konventsioon on osa ühenduse õigustikust, eeldusel, et nii ühendus kui ka liikmesriigid on konventsiooniosalised.
Sellisel juhul rakenduvad nii ühenduse kui ka riigi õiguse menetlused.
Projekti piiriülene olemus tähendab, et Espoo konventsioonist tuleb kinni pidada, samal ajal kui seotud liikmesriigid peavad enne teostusloa andmist keskkonnamõju hindamise direktiivi sätetest täpselt kinni pidama.
Espoo konventsioonil põhinev keskkonnamõju hindamise menetlus algas 2006. aasta lõpus projekti avalikustamisega.
Komisjoni käsutuses oleva informatsiooni kohaselt arutati erinevates liikmesriikides avalikult ja pädevate asutuste kaasamisega arvukaid uuringuid, raporteid ja küsimusi erinevatel foorumitel ja kohtumistel.
Espoo konventsioonis on määratletud, et ehitaja või projekti omanik peab hankima keskkonnamõjuga seotud asjakohase dokumentatsiooni.
Samal ajal peab riik, kellel on võim teostusluba anda, päritolumaa, päritolupool, nagu viidatakse Espoo konventsioonis, täitma järgnevad kaks kohustust.
Esiteks peab ta pidama kõnelusi keskkonnaasutustega ja mõjutatud avalikkusega ning teiseks peab ta algatama kõnelusi mõjutatud poole või pooltega, mõeldes sellega naaberriike, mis on projekti piiriülese mõju teema.
Praegusel juhul on mõjutatud osalised kolm Balti riiki ja Poola.
Seega tähendab keskkonnamõju hindamise menetluse nõuetekohane järgimine, et kõiki muresid, küsimusi ja tähtsaid teemasid, nagu raportis nimetatud ja täna siin arutatavad, peavad arutama nii pädevad asutused kui ka avalikkus.
Praeguses staadiumis on iga potentsiaalselt negatiivse keskkonnamõju rõhutamine, mida ei saa vältida ega leevendada, nagu näiteks esitatud keskkonnamõju õigusaktides, enneaegne.
Tegelikult ei ole viimane keskkonnamõju hindamise raport veel väljatöötatud.
Seetõttu ei ole keskkonnaasutustel veel olnud võimalust analüüsida ja hinnata kõiki tehnilisi andmeid, mis on vajalikud õiguspärastele küsimustele vastamiseks.
Päritolumaadel on seaduslik õigus nõuda igasugust täiendavat informatsiooni, mida nad vajalikuks peavad, kui nad nii otsustavad, et anda teostusluba; näiteks Rootsi on juba nii käitunud, kui projekti omanik esitas ametliku palve, et järgida riiklikke õiguslikke nõudeid.
Teisest küljest on mõjutatud osalistel seaduslik õigus kindlustada, et nad omavad kogu oma vajadustele vastamiseks vajalikku infot.
Minu andmetel korraldavad seotud osalised, nii päritolupooled kui ka mõjutatud pooled, regulaarselt koosolekuid ja arutelusid Espoo konventsioonil põhineva keskkonnamõju hindamise menetluse arengute teemal.
Viimast keskkonnamõju käsitlevat raportit on oodata aasta lõpuks.
Pärast selle esitamist leiavad aset ametlikud kõnelused ning neil pannakse paika viimane otsus selle kohta, kas teostusluba antakse või mitte.
Ma eeldan, et kõikide Espoo konventsiooniga seotud liikmesriikide pädevad asutused täidavad oma kohustusi ja järgivad oma vastutust nii, nagu vaja.
Venemaa, kes on Espoo konventsiooni allkirjastanud, kuid ei ole selles osaline, on sellegi poolest nõustunud selle eeskirju järgima.
Lõpetuseks soovin rõhutada, et me jälgime arenguid ning oleme kontaktis Espoo konventsiooni vastutavate ja seotud poolte ning ehitajaga.
Seoses ehitajaga on komisjoni asutused selgeks teinud, et kõiki vajaliku informatsiooni ja läbipaistvusega seotud kohustusi tuleb austada.
(Aplaus)
<D>
(DE) Härra juhataja, transport ja eelkõige maanteetransport annab 30% CO2 heitmetest ning isegi käesoleva direktiivi puhul oleme alles miilide kaugusel ausa konkurentsi saavutamisest erinevate transpordiliikide vahel.
ELil on olnud kohustuslik raudteemaks 1990. aastate keskpaigast saadik.
See kehtib igale vedurile igal rööpakilomeetril ning on suuruse poolest praktiliselt piiramata.
Teedel on liikmesriikide otsustada, kas nad võtavad üldse mingit maksu.
See kehtib ainult veoautodele, ainult kiirteedel ning ainult 12 tonni või rohkem kaaluvatele veoautodele.
Tegemist on ebaausa konkurentsiga.
See põhjustab liikluse nihkumist raudteedelt teedele, mitte aga - nagu teie toredad grandioossed kõned tihti osutavad - teedelt raudteedele.
Slovakkias on raudteemaks kaks korda kõrgem kui Saksamaal ning slovakkidel pole üldse teemakse.
See kujutab endast lihtsalt hullumeelsust.
Seepärast ongi meil käesolevat direktiivi tarvis.
Meil on vaja kulude tõelist kajastamist.
Kui Euroopa Rahvapartei (Kristlike Demokraatide) ja Euroopa Demokraatide fraktsioonid arvavad, et ummikute kulusid ei tuleks sisse arvata, peaks nad hääletama vähemalt kliimakulude, avariikulude ning mürakulude sissearvamise poolt.
Siis on nad tõsiselt võetavad.
Need, kes antud küsimuses "ei" hääletavad, hülgavad kliimamuutuse ning saadavad meie laste lapsed laostumise teele, kuna neil sellel planeedil tulevikku pole.
Meil on tarvis määrust, mis on palju karmim kui see, mille komisjon ja antud täiskogu enamus ette on pannud.
<D>
(DE) Proua juhataja, lugupeetud volinikud, daamid ja härrad, meil tuleb hakata investeerima juba täna.
Me oleme energia- ja finantskriisi äärel.
Peame pingutama, et investeerida nii kiiresti ja nii tõhusalt kui võimalik, mistõttu meil tuleb toetada lisaks torujuhtmetele ka veeldatud maagaasi laevade ehitamist.
Meil tuleb ehitada neid võimalikult kiiresti, sest see võimaldab luua uusi töökohti ja seega edendada täistööhõivet Euroopas.
Torujuhtmetega seoses ei tohiks valitseda mingit konkurentsi, sest iga uue gaasijuhtme ehitamine on kasulik kõikidele osapooltele; sama kehtib ka maagaasi veeldusjaamade rajamise suhtes.
See on tuleviku seisukohalt tähtis küsimus.
Kõigepealt on meil vaja investeerida energiatõhususse, ent mitte riigipoolse rahastamise kaudu, vaid pigem maksusoodustuste vormis.
Kui me võiksime toetada iga kodanikku aastas 10 000 euroga, mille ta tasaarveldab oma maksukohustustega, siis saaksime kohe alustada investeerimist energiatõhususse ja taastuvenergiasse; viimase puhul oleks eriti väärtuslik vahend progresseeruv amortisatsioon, teisisõnu kulude kohene kandmine bilanssi.
Kui me võiksime kehtestada selleks kolmeaastase tähtaja, siis oleks see ülimalt kasulik meile kõigile.
Me saaksime tööhõive ja energiaga seotud probleemid paremini lahendada.
Volinik Kovács võiks teha sellekohase algatuse.
Tuumaenergiatööstus on selle kava juures muidugi eriti keerukas teema: on väga oluline teha kõik endast olenev, et tagada tuumaelektrijaamade ohutus ja julgeolek.
Standardid peavad selles valdkonnas olema võimalikud ranged - inimesed peavad saama olla kindlad, et Euroopa Liidus võetakse asjakohaseid meetmeid, korraldatakse julgeolekualaseid lisauuringuid ja kehtestatakse õiguslikult siduvad nõuded, mis võimaldavad ohtlikud tuumaelektrijaamad elektrivõrgust kõrvaldada kohe pärast kohtu või järelevalveasutuse sellekohast otsust.
Euroopa kodanikel on õigus julgeolekule selles valdkonnas, nii et me saame minna edasi tulevikku, kus energia tootmine ei pane meid ohtu ja me võime rahulikult magada.
Komisjon saab anda sellesse suure panuse.
Lõpuks peab aga ka nõukogu täitma tuumaohutuse eest vastutava rühma abil oma kohustusi, mitte minema kodanikele vastukarva olevat rada, blokeerides Euroopa Parlamendi ja komisjoni ettepanekuid.
<D>
Oleme veendunud, et programmi algne eesmärk - jaotada sekkumisvarud enim puudustkannatavatele isikutele - on algusest peale olnud imelikult sõnastatud.
Põllumajanduspoliitika ühendamine sotsiaalpoliitikaga võib olla kiiduväärt, kuid muutub keeruliseks.
Viimasel ajal on sekkumisvarudest mittepärinevate kaupade osakaal pidevalt suurenenud.
Viimaste arvutuste kohaselt osteti ligikaudu 85% toidust avatud turult.
Leiame, et toiduabi jaotamine ühenduses enim puudustkannatavatele isikutele tuleks lõpetada.
Liikmesriikides kõige suuremas hädas olevate isikute olukorraga peaks tegelema liikmesriigid või kohalikud omavalitsused.
Nende poliitiliste vastutustasandite kaudu tuleks sotsiaalpoliitika raames kindlustada, et kõikidele inimestele oleks tagatud elatusmiinimum.
Kas seda tehakse sotsiaaltoetuste, toiduabi jagamise või muude meetmetega, peaks olema nende endi otsustada.
Euroopa Parlamendi põllumajanduse ja maaelu arengu komisjoni ettepaneku kohaselt peaks toiduabi rahastama täielikult EL.
Kõnealuse komisjoni arvamused, mis esitatakse üksnes selleks, et põllumajandustooted turule saada, on hämmastavad.
Nagu ikka, märgib Junilistan, et õnneks puudub Euroopa Parlamendil selles olukorras kaasotsustamisõigus ELi põllumajanduspoliitika suhtes.
Vastasel juhul kukuks EL protektsionismi ja erinevatele põllumajanduses tegutsevatele rühmitustele makstavate suurte toetuste lõksu.
<D>
fraktsiooni PPE-DE nimel. - (DE) Proua juhataja, tahaksin raportööri ja variraportööri õnnitleda, sest arvan, et oleme koostanud üheskoos väga hea resolutsiooni.
Resolutsioonis palutakse nõukogul ja komisjonil tagada ühised meetmed Kosovos, EULEXi koostöö ELi kõrge esindajaga ning koostoime loomine Kosovo majandus- ja sotsiaalelu huvides, sest need vajavad paremaks muutmist.
Samuti peab missioon EULEX tagama, et aastaid kestnud kohtuprotsessid võetaks viimaks käsile ja viidaks lõpule.
On endiselt palju metsikusi, mida ei ole veel paljastatud ja kohtu ette toodud.
Samuti on oluline võidelda Kosovos korruptsiooniga, sest vabaduses on palju kriminaalkurjategijaid, keda ei ole karistatud.
Lisaks sellele, mida oleme juba kuulnud, peaks Euroopa Liit kaaluma ka suuremat tähelepanu seal elavate inimeste igapäevaelule ja võimalusele viia läbi kohalikke inimesi kaasavaid kohalikke projekte, mitte ainult võtma laialdasi meetmeid.
See töö on väga oluline.
Peame nõudma, et Kosovo valitsus alustaks lõpuks Martti Ahtisaari kava sisaldava põhiseaduse praktilist elluviimist.
Kosovo rahvad peavad oma igapäevaelus teadma, et nad elavad üheskoos.
Peale selle tuleb serblastesse, albaanlastesse ja kõikidesse teistesse Kosovo vähemusrahvustesse suhtuda kui kodanikesse, kellel on teistega võrdsed õigused.
Kosovo valitsus peab ka detsentraliseerimisprogrammiga edasi minema.
Kindlasti pooldan ma mitmerahvuselise Euroopa kolledži loomist, mis on lisaks Priština ülikoolile ja Mitrovica ülikoolile veel üks ühisele tulevikule keskenduv ühisasutus.
Lisaks tahaksin, et Serbia mõistaks ükskord, et Kosovo serblased ei taha, et neid õhutatakse valitsuses mitte osalema.
Neil tuleb lubada osaleda valitsuses, parlamendi töös ja ühiskonnaelus.
See on ainus viis tagada Kosovo õitseng.
<D>
(PL) Härra juhataja, Euroopa ühenduste ja Montenegro Vabariigi vahelise stabiliseerimis- ja assotsieerimislepingu sõlmimise soovitamise paneb meid erilisse olukorda.
Esimest korda puutume kokku riigiga, mis saavutas iseseisvuse referendumi kaudu.
Osalesin pärast nimetatud referendumit aset leidnud Montenegro esimestel parlamendivalimistel vaatlejana, esindades Euroopa Nõukogu Parlamentaarset Assambleed.
Nii Euroopa Nõukogu kui OECD delegatsioon kinnitasid, et valimised olid demokraatlikud.
Mind kütkestas asjaolu, et valimisi jälgis sedavõrd palju kodanikke.
Valitsusväliste organisatsioonide esindajad ja valimispiirkonna volinikud viibisid kõikides valimiskomiteedes, mida külastasime.
Oli ilmselge, et valimiskomiteede liikmed tagasid suure pühendumusega kõikide toimingute täpse täitmise.
Ühtlasi pean märkima, et Montenegros kehtib seadusliku maksevahendina euro.
Võttes arvesse Montenegro edusamme Euroopa Liiduga lõimumise vallas, toetan soovitust sõlmida kõnealune leping.
Loodan, et kohanemisprotsess aitab Montenegrol parandada kohalike elanike elutingimusi.
(Juhataja katkestas sõnavõtja)
<D>
(FR) Hr president, volinik, daamid ja härrad, see, mida just praegu öeldi, näitab, et teie ettepanek oli vähemalt vaieldav.
Alguses polnud siiski mingit vaidlust.
Komisjon käivitas sõltumatu uuringu ja avaliku arutelu, mis mõlemad näitasid, et kehtiva süsteemi tõhususe ja püsivuse suhtes on laiapõhjaline konsensus.
Ainus parandus, mida erinevad kaasatud osalised püüdlesid, oli suurem läbipaistvus, suurem kiirus ja parem juurdepääsetavus väikeste ja keskmise suurusega ettevõtete jaoks.
Siiski algatas komisjon seda tegelikkust varjates reformi, mis selle loonud opositsiooni ajalukku viib.
Ametiühingud ning ka äriühingud koos enamikuga nõukogu liikmetest protestisid kava vastu, mis ohustas liidu suutlikkust ennast ebaõiglase kaubandustava vastu kaitsta.
Komisjon võttis oma ettepaneku tagasi ja mul on selle üle väga hea meel.
Lähenemisviis, mida see eelistas, oli tegelikult ohtlik ning külvas killustumise seemneid.
Tasub rõhutada, et komisjoni roll on tagada liikmesriikide vaheline solidaarsus ning austada erinevaid olemasolevaid huvisid, mitte olla killustajaks, mängides välja tarbijaid töötajate vastu või importijaid tootjate vastu.
Volinik, kas võin teile meelde tuletada, et mis tahes reformiprojekt vajab kaht asja: see peab arvesse võtma tema enda tehtud uuringute soovitusi ja tulemusi ning see peab eelnevalt teavitama täiskogu liikmeid siin täpsest suunast, mille ettepanek võtab, eriti kui asi jõuab selle kõige vaieldavamate aspektideni.
<D>
Raporti artiklid 84 ja 96 tegelevad inimõiguste olukorraga Kuubal.
Peab ütlema, et rahvusvahelisest survest hoolimata on ka 2008. aastal jätkunud liikumisse Women in White kuuluvate naiste süstemaatiline hirmutamine, ülekuulamine ja nende vastu keerukate vägivallavormide kasutamine.
Mõne nädala eest püüdis režiim neid kõikvõimalikel viisidel takistada oma abikaasade vangistamise kuuenda aastapäeva puhul vaikset protesti organiseerimast.
Kuuba naiste ja nende abikaasade toetuse märgiks korraldati 28. aprillil 2009 Bratislavas protestimarss.
Kuus aastat tagasi vangistatud 75 aktivistist, kelle toetuseks on tegutsenud mitmesugused organisatsioonid, kaasa arvatud EL, on 54 endiselt trellide taga.
Ainult siis, kui jälgime pidevalt nende olukorda, saab meil edu olla nende vanglast vabastamisel, enne kui nad inimvaredeks muutuvad.
Ärgem unustagem, et tähistame varsti kommunismi Kesk- ja Ida-Euroopa riikides kokkuvarisemise 20ndat aastapäeva.
Asi, mida me Kuuba vangide ja nende naiste heaks praegu teha saame, on jätta alles raporti teksti lõigud inimõiguste rikkumisest Kuubal.
Tunnen, et pean mainima muudatusettepanekut 2, mis kritiseerib teravalt paavst Benedictus XVI.
See muudatusettepanek mõnitab katoliku kiriku pead.
Peale selle asetab see tema mõtteavaldused samale tasemele kuritegudega, mida sooritatakse riikides, kus kuritarvitatakse surmanuhtlust, kus inimesi nende arvamuse avaldamise eest piinatakse ja tapetakse ning kus ei austata kõige põhilisemaid inimõigusi.
Lükakem see muudatusettepanek tagasi!
<D>
(PL) Härra juhataja, tahaksin alustuseks õnnitleda oma kolleegi härra Goepelit suurepärase raporti koostamise puhul ja tänada teda selle nimel tehtud tohutu töö eest.
Raport kajastab täielikult parlamendi konkreetset huvi põllumajanduspoliitika küsimuse vastu.
Kuigi kehtiva eelarveperspektiivi kulutused moodustavad ainult 33%, võrreldes 80%-ga 1970ndatel, on põllumajanduspoliitika jätkuvalt, ja peabki olema, üks kõige olulisem Euroopa poliitika.
Kuna mu sõnavõtu aeg on piiratud, mainin vaid paari küsimust, mis on olulised uute liikmesriikide seisukohast.
Modulatsiooni ei tohiks uutes liikmesriikides kehtestada enne täismaksete kättesaamist ning seda tuleks teha järk-järgult nagu ülejäänud 15 riigis.
Ma ei nõustu toetuste ja energia lisamaksete kaotamisega, mis meile alles äsja määrati.
Otse vastupidi, EL peaks eriti toetama biomassi tootmise uut suunda.
Piimakvootide tuleviku osas olen veendumusel, et selles küsimuses otsuse langetamiseks on vaja ulatuslikumat arutelu ja palju põhjalikumat analüüsi.
<D>
kirjalikult. - (GA) Mul on siiralt hea meel härra Beaupuy suurepärase raporti üle, mis käsitleb valitsemistavasid ja partnerlussuhteid.
On kahetsusväärne, et struktuurifondide vahendite kasutamisel ei peeta alati kinni partnerluspõhimõttest.
Siiski olen ma Põhja-Iirimaal näinud väga häid näiteid sellest, kuidas partnerlus peaks toimima ja kui kasulik see on, kui seda õigesti korraldada.
Ma olen rahul ka raportis sisalduvate üleskutsetega seada sisse tihedam koostöö ja suhtlus kohalike ja piirkondlike valitsusasutuste ning muude valitsemistasandite vahel, eriti suhtlus Euroopa Komisjoniga.
Põhja-Iirimaa Assamblee peab lähtuma sidemetest, mille komisjon on juba loonud.
Eriti kehtib see Euroopa Komisjoni presidendi Barroso loodud rakkerühma töö kohta.
Põhja-Iirimaa Assamblee ja meie kohalikud kogukonnad on valmis täitma suuremat osa Euroopa Liidu programmide elluviimisel ühenduse tasandil.
Selles raportis on välja toodud viisid, kuidas anda neile selleks võimalused.
<D>
(DE) Hr juhataja, daamid ja härrad, üleatlandilise kaubavahetuse väärtus on hetkel umbes 600 miljardit eurot aastas.
Nüüd teeb komisjon ettepaneku, et me avaksime turu linnulihale, mida on kloorilahuses desinfitseeritud.
Ütlen kindlalt: tunnen suurt kahetsust, et komisjon ei ole suutnud lõpuks nõuda - ja saavutada - meie kloorimata linnuliha turulepääsu Ameerika Ühendriikides.
Siiski tahaksin öelda, et põhimõtteliselt toetan komisjoni ettepanekuid, sest teadusekspertide raportid on otsustava tähtsusega.
Euroopa Toiduohutusamet esitas väga veenva eksperdiarvamuse; me ei nõua täiendavaid eksperdiarvamusi.
Siin, teisel pool Atlanti, ei soovi keegi riskida inimeste tervisega toidu kaudu, kuid kui Ühendriikides kasutatavate ainete puhul on tõesti kahtlusi, siis küsin endalt, miks need ained on lubatud siin Euroopa Liidus loomasööda, joogivee ja muude toiduainete lisaainetena?
Tean, kui suurt tähtsust omistavad paljud ELi liikmesriigid toidu kvaliteedile ja toiduohutusele, ja täiesti põhjendatult.
Näiteks, mis oleks Prantsusmaa ilma oma coq au vin-ita?
Seda Prantsusmaalt eksporditavat maailmakuulsat toodet valmistatakse Ühendriikidesse viimiseks samuti klooritöötlusega, vastavalt Ameerika meetodile.
Ilmselt on see meetod nii hea, et seda peetakse sobivaks Euroopa kvaliteettoodete väljaveol.
Minu vaatevinklist on see üsna ebaaus arutelu.
Komisjon on esitanud kindlad ettepanekud Euroopa tarbijate ohutuse tagamiseks.
Usun, et eelkõige peab selge ja nähtav olema märgistamine, et tarbijad tõepoolest teaksid, mida nad ostavad; kuid ka mina tean, et tarbijad valivad niikuinii Euroopa linnuliha.
Kutsun siiski kõiki üles lõpetama enda peitmine oletatavate keskkonna- või tervisekaitse argumentide taha ja selgesti välja ütlema, millega meil on tegelikult tegemist.
See on aususe küsimus ja ausus poliitikas on elutähtis, eriti kui kõne all on mõne teema arutamine Ühendriikide-taolise sõbraga.
<D>
Härra juhataja, põllumajanduses on läbipaistvus vajalik.
Hr Deß ütles, et raha läheb kahtlastesse projektidesse.
On tõsi, et me soovime seda sellise läbipaistvuse kaudu nähtavaks teha, kuid võib-olla nõustub ta minuga ka selles, et mitte väga palju raha ei leia teed Euroopa põllumajandusse ja Euroopa maapiirkondadesse; osa sellest suubub valedesse kanalitesse.
Viimaste aastate eelarvetes on põllumajandustootjatele eraldatud miljardid eurod, mis pole nendeni jõudnud.
Kõik põllumajandustootjate eksporditoetused, kogu ELi sekkumistava koos ladustamisega - need on neelanud miljardeid eurosid, kuid põllumajandustootjaid pole see aidanud.
Parimal juhul - nagu märkis pr Harkin Euroopa Demokraatide ja Liberaalide Liidu fraktsioonist - on nad hoidnud hinnad madalal turu langussuundumuste stabiliseerimise kaudu, mis on teatavat sorti inflatsioonipiduriks.
Loomulikult on hindade stabiilsena hoidmine üldine eesmärk, kuid põllumajandustootjate huvides ei saa olla selle tagamiseks riigi või Euroopa lakeiks hakata.
Raportööril oli õigus, kui ta rääkis vajadusest võrdlusaluse järele: avaldamisest üksi ei piisa.
Sooviksin pakkuda võrdlusaluse: isegi pärast ühise põllumajanduspoliitika reformi, suurusjärgu korral 300 eurot hektari kohta, saab ratsionaliseeritud ettevõte, kus üks töötaja harib 400 hektarit - see on ratsionaliseerimise ülim tase - umbes 120 000 eurot töötaja kohta.
80% põllumajandustootjatest ei saa sellest isegi mitte kümnendikku.
Seepärast peame me ka selgitama, mis selle rahaga toimub.
Selle võrdlusaluse peavad looma poliitikud - see ei sünni automaatselt koos avaldamisega.
Kui komisjon oma ettepanekus väidab, et neid makseid peab võib-olla astmestama, et kasutusele tuleb võtta modulatsioon teise sambasse - kuna siin annab raha töötajate ja keskkonna seisukohalt paremaid tulemusi - siis annab see aimu sellest, mis ees ootab, nimelt arutelu pärast selle teabe avaldamist.
Ja siis peame veel kord poliitika vabaks laskma.
Siiski, kõigepealt tuleb lasta rääkida arvudel, need tuleb avaldada, ja me peame olema rahulikud, ning kui need osutuvad valeks, tuleb poliitikat muuta, selleks et neid korrigeerida.
Suur tänu teile raporti eest - kavatseme seda toetada.
<D>
fraktsiooni ALDE nimel. - (PL) Tahaksin hetkeks keskenduda inimõiguste ja demokraatia vahelisele seosele.
Üldiselt kujutatakse ette, et neid õigusi on täies ulatuses võimalik jälgida üksnes demokraatia tingimustes.
Demokraatiat omakorda samastatakse enamuse valitsustega, mis moodustatakse valimiste kaudu.
See oli Kreeka demokraatia, kus enamus otsustas kõige üle.
Siiski mõisteti Socrates surma just sellise häälteenamusega hääletamise teel.
Seepärast ei suuda enamuse tahe alati toimida kodanike õiguste tagatisena.
Just sel põhjusel tekkis 19. sajandi poliitilises mõtlemises hirm - mida tänapäeval on raske mõista - hirm hääletamisõiguse laiendamise ees ulatuslikele sotsiaalsetele rühmadele, mis on seotud eeldusega, et ainult valgustatud vähemus on suuteline inimõigusi ja vabadusi austama.
Tänapäeval satume sageli olukordadele, kus üpris nõuetekohased valimised viivad diktaatorlike valitsuste moodustamisele või selliste valitsuste toetamisele.
Mõelgem vaid riikidele nagu Valgevene või Hamasi valitsus Gaza sektoris.
Meenutamist väärib ka Egiptuse presidendi Mubaraki kuulus vastus, kes ütles, kui teda ärgitati läbi viima õiglasi valimisi, et sel juhul saab Egiptus valitsuse, mille võtavad üle islami fundamentalistide äärmuslikud rühmitused.
On selge, et valimistel on sõnadega väljendamatu väärtus, ja sellepärast on neid ka vaja jälgida.
Kuid kes teab, kas ehk õigusriigi põhimõtteid järgiv valitsus ja tõeliselt toimiv sõltumatu kohtuvõim pole praegusel ajal paljudele riikidele tähtsam kui valimised.
Muidu oleks meil demokraatia, mis ei erine palju valimismandaadi toel tekkinud diktatuurist - diktatuurist, kus ei ole sõltumatuid institutsioone, mis looksid keerulise tasakaalu ja garantiide süsteemi, mis kaitseks kodanikke võimude omavolilise tegevuse eest.
Demokraatia peab olema liberaalne demokraatia, mitte enamuse diktatuur.
Seetõttu peame säilitama valimiste vaatlemise praktika, kuid me ei pea piirduma selliste meetmetega võitluses autentse liberaalse demokraatia kehtestamise eest.
See tähendab, et rohkem tähelepanu tuleb pühendada kodanikuühiskonna demokraatliku kultuuri ja institutsioonide rajamisele.
Selliste meetmete puhul ei saa arvestada autokraatsete võimude toetusega.
Seetõttu on vaja arendada paremaid abimehhanisme, mehhanisme mis on isegi rohkem paindlikumad kui need, mis meil juba on, ja meie toetuse ulatust tuleb laiendada, osutades abi neile vapratele isikutele, kes langevad oma tegevuse tõttu erinevate repressioonide ohvriks.
<D>
komisjoni liige. - Toiduainehindade tõusu pidurdamiseks võtab komisjon eri tasandi meetmeid.
Üks algatusi on juba varem nimetatud hinnaseirega alustamine.
See on üks tarbijaturgude tulemustabeli eesmärke, mille kallal me töötame ja mis, ma usun, saab võrdlemisi varsti komisjoni toetuse.
Mitu meedet on komisjon kavandanud põllumajanduspoliitika raames.
Kohustusliku reservmaa vähendamine, mis 2008. aasta saagihooajal juba kehtib; piimakvootide suurendamine ajavahemikuks 2008-2009, mis on komisjonis vastu võetud ja esitatud nõukogule, ning mis jõustub vastuvõtmise korral alates 1. aprillist 2008 ja impordilõivude vähendamine teravilja- ja tulevikus ka lihahinna alandamiseks.
Meede jõustus 2008. aasta jaanuari algusest.
See on loetelu meie poolt tehtust.
Kuid tarbijaturgude tulemustabeli raames on üks meie põhiuurimisteemasid hinnad ja osa sellest ostukorvist moodustavad toiduainehinnad.
Nii et me teavitame teid korrapäraselt; me peame nõu järgmise sammu suhtes pärast andmete monitooringut ja võtame ette meetmeid, et näha selle taga peituvat - muidugi toimub see käsikäes liikmesriikide pädevate asutustega.
<D>
Härra president, Türgi on poliitilistel, majanduslikel, sõjalistel ja kultuurilistel põhjustel oluline riik ning on seetõttu ELi jaoks oluline.
Seda silmas pidades, on EL otsustanud alustada ühinemisläbirääkimistega.
Tee ühinemise suunas ei ole olnud sujuv, kuid on aidanud algatada palju vajatud demokraatliku reformiprogrammi Türgis.
Sellised reformid on tervitatud nii ELi kui Türgi kodanike poolt.
Need reformid peavad jätkuma ning vähemalt sel põhjusel peab meie toetus Türgi ühinemisele olema kindel.
Keegi ei ignoreeri fakti, et probleemid on olemas.
Minu riik Küpros on ühe sellise probleemi keskmes, kuid mina nagu paljud selles täiskogus, mõistame, et probleeme ei saa lahendada konflikti vaid rahumeelsete läbirääkimiste teel.
Euroopalikum Türgi on probleemide arutamiseks ja lahendamiseks märksa parem ning seetõttu toetan ma Türgi ELiga ühinemist täielikult.
Seega toetan ma kompromissi, mida oli võimalik saavutada tänu proua Oomen-Ruijteni targale suunamisele ning tänu kõigi huvitatud kolleegide, kes võisid omada erinevaid arvamusi teatud spetsiifilistes küsimustes, kuid kes kõik nõustusid põhimõtte osas, et EL suudab saavutada Türgi rahvaga konstruktiivset koostööd tehes enam, kui nendega destruktiivselt vaenujalal olles, ausa ja viljaka koostöö tulemusel.
Türgi on praegu läbimas rasket perioodi ning ELil on kohasem kasutada edasiminekuks enam präänikut kui piitsa.
Olgu meie ülekaalukas toetus sellele raportile tõestuseks Türgi rahvale, et me soovime neid ELi ning olgu see abiks suurematele ja kiirematele reformidele Türgis ning suurendatud kaasaaitamiseks liialt pikaajalise Küprose probleemi lahendamisele.
<D>
väliskomisjoni arvamuse koostaja. - (DE) Härra president, rubriigi 4 rahaline ülempiir on mitmeaastase finantsraamistiku kohaselt 7,002 miljardit eurot.
Nõukogu suurendas komisjoni 2008. aasta esialgset eelarveprojekti 6,672 miljardilt eurolt 6,89 miljardi euroni, peamiselt seeläbi, et lisas täiendavaid summasid Palestiina ja Kosovo jaoks.
Parlament juhtis varajases etapis tähelepanu sellele, et need rahalised vahendid ei saa olla piisavad, kuna prognoositavaid väljakutseid ei võetud arvesse.
Nüüd kuuleme nõukogult, et vaja on palju suuremaid summasid, eriti julgeolekupoliitika valdkonnas.
Kahjuks ei ole me jätkuvalt teadlikud mitte ühestki konkreetsest ettepanekust.
Me peame siiski jõudma nõukoguga kokkuleppele ühise välis- ja julgeolekupoliitika osas.
Pidagem seetõttu avatuid ja ausaid läbirääkimisi tegelike vajaduste üle 2008. aastal.
Kui oleme heaks kiitnud ligikaudu 250 miljonit eurot aastas ühise välis- ja julgeolekupoliitika jaoks ajavahemikul 2007-2013, siis on puudujääk rahastamises ilmne.
Meie kulutused julgeolekupoliitikale kulgevad peaaegu nii, nagu ajakavas ette nähtud.
Teine oluline teema on Palestiina.
2007. aastal kulutame märkimisväärselt rohkem, kui esialgu hinnati, ligikaudu 400 miljonit eurot.
Samuti vajame järgmisel aastal rohkem raha, kui komisjon ja nõukogu vajalikuks pidasid.
Me ei saa jääda lootma sellele, et parlament võtab eelarvesse üle väiksemad summad ning seejärel riisub teisi poliitikaid aasta jooksul, kuna planeerimine ei olnud tõsine.
Samuti puudub praegu igasugune selgus seoses ülesannete täpse jagamisega Kosovo puhul ja 2008. aasta eelarvevajadustega.
Ma tean, et peame kõigepealt ootama ära sellekohase täpse volituse.
Kokkuvõtteks sooviksin juhtida tähelepanu poliitilisele dialoogile, millega peame peatselt algust tegema.
Euroopa Parlament on võidelnud selle nimel läbirääkimistel mitmeaastase finantsraamistiku üle ja on kinnitanud seda institutsioonidevahelises kokkuleppes.
See oleks õige foorum, et tegeleda oluliste arengutega konstruktiivsel viisil, aegsasti ja vastastikuse usalduse alusel.
See oleks õige kontekst, et valmistada ette uute finantsinstrumentide läbivaatamist.
<D>
Härra juhataja, daamid ja härrad, artikli 170 lõike 4 kohaselt taotlen Euroopa Rahvapartei (Kristlike Demokraatide) ja Euroopa Demokraatide fraktsiooni nimel, et lõpphääletus kõnealuse resolutsiooni ja raporti üle lükataks edasi järgmisele täiskogu istungile.
Eilse arutelu käigus selgus, et Euroopa Parlamendi enamus saab nõustuda vahelepingu sõlmimisega, isegi, kui see neile raskusi valmistab.
Paljud parlamendiliikmed loodavad, et pärast aastatepikkust seisakut annab kõnealune leping Euroopa Liidu ja Türkmenistani vahelisele dialoogile uue kvaliteedi.
Kuid suurema osa parlamendiliikmete arvates on oluline, et me ei annaks komisjonile ja nõukogule vabu käsi.
Euroopa Parlamendina on meil vaja komisjonilt ja nõukogult tagatisi selle kohta, et kui inimõiguste olukord jätkuvalt halveneb, siis kaalutakse Euroopa Parlamendi nõudel tõsiselt lepingu peatamist.
Eile kahjuks nõustus komisjon selle nõudega vaid tingimuslikult ning nõukogu ei nõustunud sellega üldse.
Seetõttu taotlen oma fraktsiooni nimel, et mõlemad lõpphääletused lükataks edasi kuni nõukogult ja komisjonilt vastavasisuliste kinnituste saamiseni.
(Aplaus)
<D>
Nädal tagasi andis ÜRO Peaassamblee ELile õiguse rääkida oma kohtumistel ühel häälel.
Nüüdsest saavad kõrgetasemelised esindajad edastada Euroopa Liidu sõnumit tähtsaimas rahvusvahelises organis.
See võimalus on tähelepanuväärne edusamm Lissaboni lepingu rakendamisel, kuid sellest ei piisa.
EL vajab tõelist strateegiat, et ta saaks tegelikkuses kasutada õigusi, mis talle Lissaboni lepingu alusel antud on.
Olgu see siis ÜRO Julgeolekunõukogus, Inimõiguste Nõukogus, NATOs, WTOs või G20s - EL ei tohiks enam varju jääda.
Peale selle peaksime asuma juhtpositsioonile üleilmse parlamentaarse süsteemi loomisel.
Kõrgetasemelist diplomaatiat on muidugi vaja, kuid seda tuleb ellu viia rahvaga kooskõlastatult.
Mis saab olla parem viis selle saavutamiseks, kui anda maailma kodanikele võimalus olla ÜROs esindatud?
Euroopa Parlament on küll olemas, aga samamoodi on meil olemas piirkondlikud parlamendid, näiteks AKV-ELi parlamentaarne ühisassamblee.
Tänapäeval on meil vaja maailma parlamenti.
Paruness Ashton, Euroopa Liit peab olema edasipüüdlik.
Loodetavasti lisate selle ettepaneku oma valgesse raamatusse.
<D>
(PL) Härra juhataja, Euroopa Liit peab väga oluliseks loomade nõuetekohast kohtlemist kogu kasvatamise perioodi vältel sünnist tapamajani.
Nagu teame, sõltub liha kvaliteet viisist, kuidas loomi kasvatamisel ja vedamisel koheldakse.
Loomade kaitse standardid vedamisel tuleb kehtestada konkreetsete loomaliikide kaupa teadusliku tõendusmaterjali alusel.
Seetõttu peame kõnealuse määruse läbi vaatama.
Kaubanduslike vajaduste tõttu veetakse loomi määratud vahemaadel, mis on sageli liiga pikad ja mille läbimine nõuab palju aega.
Seetõttu on tähtis pidada kinni sätestatud põhimõtetest ja standarditest.
Seetõttu oli küsimus selle kohta, kuidas ja kas ELi õigusakte seoses loomade vedamisega rakendatakse täiesti õigustatud.
Peaksime hindama olukorda konkreetsetes liikmesriikides.
Peaksime meeles pidama, et kõigel sellel on mõju kuludele ja produktiivsele konkurentsivõimele.
Euroopa Liidu kodanikud on väga tundlikud....
(Juhataja katkestas kõneleja.)
<D>
(PL) Hr president, me oleme kõik täiesti teadlikud sellest, et Euroopa Liidu mootorsõidukitööstus on selle üks kõige olulisemaid majandussektoreid ning toodab aastas 19 miljonit sõidukit.
Kuid veelgi tähtsam on see, et see tööstus tagab töö 2,3 miljonile inimesele.
Veel 10 miljonit inimest töötab seotud sektorites, mis on antud tööstusega kaudselt seotud.
Tuleb märkida, et mootorsõidukitööstuse olulisuse põhjuseks Euroopa Liidu majanduselus pole mitte ainult pakutavate töökohtade kvantiteet, vaid tõenäoliselt ka kvaliteet.
Kõige paremini illustreerib seda edu 35 miljardi euro suurune iga-aastane ekspordiülejääk ja kõrge innovatsioonitase.
Vaatamata kõigile neile optimistlikele andmetele seisavad Euroopa mootorsõidukitööstuse ees väga tõsised väljakutsed.
Ma toetan täielikult CARS 21 kõrgetasemelise töörühma lõpparuannet ning Euroopa Komisjoni teatist antud teemal.
Sellest hoolimata tahaksin kutsuda üles võtma täiendavaid meetmeid, mis on suunatud tõelise ühtse autode siseturu loomisele.
Üksikud liikmesriigid kohaldavad autode suhtes jätkuvalt erinevaid maksusüsteeme, kas tollimaksu või muude registreerimistasude kujul, säilitades nii tarbijate vahelist ebavõrdsust.
Ma tervitasin Euroopa Parlamendi kompromissi nn parandusklausli osas, kuna see tähendab kõige kindlamat sammu kõnealuse valdkonna normide ühtlustamise suunas, aidates seega kaasa paremale õigusloomele.
Mootorsõidukitööstus tuleks vabastada tarbetust bürokraatiast, eriti selles osas, mis puudutab juba olemasolevate rahvusvaheliste normide arvu suurendamist.
Parema õigusloome põhimõtete kohaselt tuleks mootorsõidukitööstuse jaoks konkurentsivõimelise õiguskeskkonna loomisel alati võtta arvesse nõuetekohast mõju hindamist ja tulude-kulude suhte optimeerimist.
Võttes arvesse jätkuvat tehnoloogilist arengut antud sektoris, toetan ma komisjoni kava, milles tutvustatakse järelevalve- ja muudatuste tegemise mehhanismi, mis peab tagama, et õigusnormid ei aeglustaks pidevat tehnilist arengut.
Euroopa autotööstus on samalaadsete tööstuste seas maailma üks konkurentsivõimelisemaid.
Sellest hoolimata võib selle positsioon olla ohus, kui konkurendid peaksid kasutusele võtma ebaõiglase kaubanduspraktika või ei austa intellektuaalomandi õigusi.
Ma tahaksin kutsuda komisjoni üles võtma järjepidavamaid ja tõhusamaid meetmeid tagamaks intellektuaalomandi õiguste austamist ning nende kohaldamist kõikjal maailmas, eriti Hiinas.
Strateegiline partnerlus Hiinaga on vaieldamatult tähtis, kuid Euroopa intellektuaalomandit tuleb kaitsta.
See on väga tähtis.
<D>
kirjalikult. - See on asjakohane, et me hääletame turismi käsitleva raporti üle 6. aprillil, mil tähistatakse tartani päeva.
Tartani päeval tähistatakse Šotimaal seda, et meie diasporaa ulatub Põhja-Ameerikasse ning julgustab meie Põhja-Ameerika sõpru meile külla tulema.
See langeb kokku Šotimaa iseseisvusdeklaratsiooni ehk Arbroathi deklaratsiooni allkirjastamise aastapäevaga.
See sajandeid vana dokument võtab hästi kokku põhimõtted, millest juhindun siinkohal kogu oma töös: "Me ei võitle tegelikult ei aupaiste, rikkuse ega au nimel, vaid vabaduse nimel - üksnes vabaduse nimel, mida ükski aus mees elu sees ise ära ei annaks”.
alisus, millega tuleb tegeleda nii Euroopa Liidu kui ka liikmesriigi tasandil.
Oluline on juhtida tähelepanu asjaolule, et turism on peamine majandustegevus, millel on laias laastus hea mõju majanduskasvule ja tööhõivele Euroopas.
Seega on vaja ajakohastada ja optimeerida õigusraamistiku Euroopa turismistatistika kohta ning me peaksime tugevdama ELi turismisektorit kindlate ettepanekute ja algatuste kaudu, mis täiendaksid liikmesriikide programme.
Turism on ka aina olulisem tegur Euroopa kodanike elus, kellest üha enam reisivad kas vaba aja veetmise või töö eesmärgil.
Lisaks sellele puudutab see sektor kultuuri- ja looduspärandit ning traditsioone ja kaasaja kultuuri Euroopa Liidus.
Järelikult on oluline kindlaks määrata uus tegevusraamistik, et suurendada selle sektori konkurentsivõimet ja jätkusuutliku kasvu võimet.
<D>
fraktsiooni IND/DEM nimel. - (NL) Härra juhataja, homme, mil Euroopa Parlamendi see koosseis viimast korda kokku tuleb, hääletame me ettepanekute paketti, mis käsitleb meie varjupaigapoliitika parandamist.
Me oleme viis aastat asja arutanud ja varjupaigakeskusi külastanud ning nüüd on ülim aeg tulla välja konkreetsete meetmetega.
Kui me pärast kõike seda peame veel rakendamist ootama, siis saabuvad lõplikud tulemused tõepoolest liiga hilja.
Me oleme 2005. ja 2006. aasta sündmuste tõttu pidanud tegelema ebaseadusliku sisserändega, kuid selles protsessis on varjupaigataotleja sõna otseses mõttes üle parda kukkunud.
Ehkki ma pooldan koostööd koordineeriva ameti loomist, on mul mõningaid kahtlusi selle ameti vormi ja ülesannete suhtes.
Kust me saame turvaliste päritoluriikide usaldusväärse nimekirja?
Milliseid allikaid me selle nimekirja koostamiseks kasutame?
Kuidas me saame pakkuda piisavat kaitset teabeallikatele, mis pärinevad riikidest, mis ei ole ohutud?
Kas selliseid allikaid võib avalikustada ja kui usaldusväärne on selline nimekiri sõltumatu kohtuniku jaoks?
Ma tahaksin nõukogult kuulda, kuidas me võiksime seda probleemi vältida.
Miks me ei ole delegeerinud praktilist koostööd Frontexile?
Selle asutuse pädevus on piiratud, ent tal oleksid väga head võimalused selle ülesande lahendamiseks, kui me suurendaksime tema rahalisi vahendeid.
Nii saaksime me ka asjakohaselt reageerida tegelikele asjaoludele kohapeal, millest Frontex on igal juhul teadlik.
Tuginedes oma kogemustele seoses varjupaigataotlejate ja sisserändajate ebaseaduslike piiriületustega, võiksime me varjupaigataotlejate vastuvõttu asjakohaselt korraldada.
Mulle näib see olevat väga praktiline lahendus.
<D>
(IT) Austatud juhataja, daamid ja härrad, olen tervitanud tööd, mis on tehtud selle ajavahemiku jooksul, mil proua Ashton on täitnud oma rolli volinikuna.
Pean ütlema, et temaga on meil olnud paremad suhted, kui olid tema eelkäijaga, vaatamata nende ühistele poliitilistele eelistustele, mida meiegi jagame, ja nende ühisele rahvusele.
Seekord ma siiski ei jaga voliniku entusiasmi selles küsimuses, sest komisjon on viimastel aastatel liiga tihti sõna võtnud ja teatavad algatused üles kiitnud ainult selleks, et siis teist rada minna.
Viibime praegu erilises ajahetkes, suures majandus- ja finantskriisis, mille põhjuseks on ka liiga väike vastastikune kasu maailmas, ja seda mitte ainult arengumaade puhul - millel on oma loogika, oma seletus - vaid ka uute maailmatähtsusega partnerite ning traditsiooniliste maailmatähtsusega partnerite puhul.
Liiga tihti tundub mulle, et komisjonil, selle presidendil ja volinikel jääb puudu teadlikkusest, milliseid algatusi tuleks rakendada, et aidata taastuda Euroopa tööstusel, taastuda Euroopa tootval tööstusel.
Mulle tundub, et sellel lepingul - mis mööndavasti on üks äärmiselt positiivse sisuga positiivne leping - on rohkem nagu akadeemiline väärtus; see on peaaegu nagu õpiku näidisleping, kuid sel pole puutepunkti reaalsusega.
Me ekspordime 30 miljardi USD eest kaupa Koreasse ja ainult 20 miljardi USD eest tuleb Koreast Euroopasse kaupa tagasi eksporditavate autode kujul ning 1,5 miljardit USD saab olema kaudne abi, mis lisandub Euroopas Korea autodele, rääkimata tekstiilist ja muudest sektoritest.
See on kahtlemata tasakaalu puudumine, mis minu arvates tuleb esile tuua ja parandada, enne kui anda roheline tuli vabakaubanduslepingule, mis on nuhtluseks Euroopa tööstusele.
Meil on kvaliteetne tööstus, mis on pühendunud innovatsiooni uutele nõudmistele, ja kindlasti pole see pankrotistunud tööstus, mis ei suuda kaasa minna meie majanduses esineva innovatsioonivajadusega.
<D>
(SV) Hr juhataja, on oluline, et oleksime kindlad selles, mida tahame.
Liiga kaua on seda tegelikult inimõiguste teemalist arutelu varjutanud erinevad poliitilised kaalutlused.
On ütlematagi selge, et naisel on õigus otsustada omaenda keha üle.
Seepärast ei jätnud ma suguelundite moonutamise arutelus kõrvale küsimust selle kohta, kas šariaadi kohaldamine on võrdsustatav inimeste ebavõrdse kohtlemisega.
Keegi ei tuleks selle pealegi, et keelata mehel ise otsustada oma paljunemise üle või näiteks kultuurilistest väärtustest tulenevatel põhjustel keelata mehel võimalus teenida omaenda raha ja olla iseseisev.
Kolmandas maailmas tegutsemisel peavad ELi kui maailma suurima abiandja väärtused olema alati selged.
Märksõnaks peavad olema inimõigused, mis minu arvates ei tähenda üksnes teoreetilist, vaid ka praktilist võrdõiguslikkust.
Peame suutma selgeks teha, et turumajandus on vaestele naistele ja meestele hea, mitte halb.
Vähemalt näitab seda mikrokrediidi kampaania edukus, mis on andnud miljonitele haavatavatele naistele maailmas nii heaolu kui mõjuvõimu.
Loomulikult ei ole meie asi rikkast maailmast sundida teistele inimestele peale teatud elustiili, kuid meil on vastutus, millele on minu meelest oluline tähelepanu juhtida, pakkuda valikuvõimalusi seal, kus praegu ei ole mingeid valikuid.
Seepärast olen ka mina, nagu paljud mu kolleegid siin, tõeliselt pettunud nähes mõnesid esitatud muudatusettepanekuid muidu nii heale ja olulisele raportile.
Need muudatusettepanekud osutavad täiesti vales suunas.
Minu taga olevale kolleegile tahaksin öelda, et kui ma olin Rootsi parlamendi saadik, siis olin ma kuus kuud pojaga kodus isapuhkusel.
Ma usun, et minust sai parem lapsevanem kui enne.
Loomulikult loen ma ajalehti, kuid mu peamine kohustus oli hoolitseda oma laste eest ja teha seda koos oma naisega.
Ma võin selle kohta ainult head öelda.
Minu meelest peaks rohkem inimesi seda kogema ja nägema, kui oluline on perekonda koos hoida - mees, naine ja lapsed.
(Aplaus)
<D>
(NL) Austatud juhataja, ühisel ettepanekul võtta vastu resolutsioon, mille täna vastu võtsime, sisaldab palju punkte, mis väärivad edendamist.
Näiteks olen nõus, et ohvreid, mille väga paljud inimesed on toonud, võideldes totalitaarsete režiimide vastu 21.. sajandil Euroopas, ei tohiks unustada.
Sellest hoolimata sooviksin teha mõned märkused.
Kahetsusväärne on, et ei mainita antud totalitaarsete režiimide liitlasi, kes väga hiljuti veel peaaegu tervet Ida-Euroopat oma haardes hoidsid.
Tõsi on, et niinimetatud parempoolsed poliitikud on teinud väga vähe jõupingutusi demokratiseerimise nõudmiseks Ida-Euroopas, kuid veelgi rohkem vastab tõele, et väga paljud vasakpoolsed poliitikud toetasid aktiivselt antud kommunistlikke režiime, olgugi et täna, isegi käesolevas parlamendis, nad püha süütut mängivad.
Teiseks peaks meil tõesti olema julgust antud raportiga astuda välja sõnavabadust piiravate seaduste vastu.
Ajaloo uurimine, ükskõik kui raske, peaks toimuma delikaatselt, ohvreid kohaselt austades, kuid täieliku vabadusega.
On kahju, et oleme need mõlemad võimalused käest lasknud.
<D>
Härra juhataja, daamid ja härrad, komisjon avaldab heameelt selle algatusraporti üle, mis käsitleb meeste ja naiste võrdse tasustamise põhimõtet, ja ma kiidan raportööri tema heatasemelise töö eest.
Nagu Euroopa Parlament, nii on ka komisjon seisukohal, et 15% suurune naiste ja meeste palga erinevus on tänapäeval lubamatu.
Loomulikult peame olema ettevaatlikud ega tohi unustada asjaolu, et see näitaja kajastab naiste ja meeste brutotunnitasu suhtelist erinevust kogu majandussektoris.
Seega ei mõõda see üksnes otsest diskrimineerimist, vaid näitab kõiki omavahel seotud tegureid ja ebasoodsaid tingimusi, mille käes naised kannatavad enne tööturule tulekut ja ka kogu ametialase karjääri jooksul.
Komisjoni 2007. aasta juuli teatises on nenditud, et ühenduse õigusaktid on olnud tõhusad otsese diskrimineerimise kaotamisel, s.t juhtudel, kus naine on saanud sama töö eest väiksemat tasu kui tema meeskolleeg.
Need õigusaktid on olnud aga vähem tõhusad võrdväärse töö eest võrdse tasu maksmise põhimõtte tagamisel.
Üksikasjaliku analüüsi põhjal tegi komisjon järelduse, et ühenduse õigusakte peaks olema võimalik muuta sel viisil, et eeskätt palgamäärade kehtestamise süsteemide abil tagatakse nii otsese kui ka kaudse soolise diskrimineerimise välistamine.
Komisjon teatas, et 2008. aastal hindab ta ühenduse õigusaktide mõju palgaerinevusele ja esitab vajalikud muudatusettepanekud.
Eelnimetatud üksikasjalik analüüs on praegu koostamisel, kuid ma ei oska ennustada selle tulemusi.
Kvaliteedi tagamiseks konsulteerib komisjon välisspetsialistidega ja kasutab ka liikmesriikide soolise võrdõiguslikkuse küsimusega tegelevate organite ulatuslikke ja põhjalikke kogemusi ja teadmisi.
Uuringu esialgseid tulemusi arutatakse seminaril, mis toimub 2009. aasta esimesel veerandil ja millest peaksid osa võtma kõik sidusrühmad, sealhulgas liikmesriigid, õiguseksperdid, liikmesriikide soolise võrdõiguslikkuse küsimusega tegelevad organid, sotsiaalpartnerid ja kodanikuühiskond.
Parlamendi hoiak on selles protsessis otsustava tähtsusega.
On tähelepanuväärne, et üks õigusloomes osalevaid institutsioone on väljendanud selget arvamust kõnealuste õigusaktide kiire muutmise vajaduse kohta.
Oluline on ka see, et Euroopa Parlamendi praktilised soovitused muudatusettepanekute kohta seonduvad valdkondadega, mida peamised huvipooled on pidanud probleemseks; muu hulgas hõlmavad need tasustamise ja töö hindamise läbipaistvust ning karistusi.
Kokkuvõttes jagame me Euroopa Parlamendi seisukohta, et naiste ja meeste palga nii suur erinevus Euroopas on lubamatu.
Komisjon leiab, et praegu on õige aeg viia analüüs ja hindamine lõpule ning kavandada järgmisi samme, mis aitavad saavutada konkreetsemaid tulemusi.
<D>
kirjalikult. - (PT) Alates Amsterdami lepingu jõustumisest on Euroopa ühtne rände- ja varjupaigapoliitika pidevalt arenenud.
Selles kontekstis on äärmiselt oluline, et saame riigi ja Euroopa tasandil toetuda objektiivsetele, usaldusväärsetele ja võrreldavatele andmetele, et saaksime paremini mõista ja analüüsida rändefenomeni ning koostada poliitikat või teha paremal teabel põhinevaid otsuseid.
Olemasolev teave on siiski ebaühtlane ja paljudel juhtudel ei ole see usaldusväärne, võrreldav ega isegi ajakohane.
Euroopa Ülemkogu Thessaloniki kohtumisel kiideti heaks Euroopa rändevõrgustiku loomine, mis hakkas tegutsema katseprojektina ning sellele järgnes ettevalmistav tegevus.
Seetõttu toetan seda ettepanekut, mille eesmärk on tugevdada olemasolevat struktuuri, muutes selle püsivaks ja andes sellele asjakohase õigusliku aluse, määratledes selle eesmärgid, funktsioonid, struktuuri ja rahastamismeetodid.
Nõustun raportööri esitatud muudatusettepanekutega, eelkõige varjupaiga lisamisega võrgustiku nimesse ja selle volituste laiendamisega.
Nõustun eelkõige sellega, et nõukogu ettepanek anda Euroopa Parlamendile ainult vaatleja roll õiguseta hääletada on vastuvõetamatu.
<D>
Härra president, kas ma võin öelda, et see on väga depressiivne arutelu, kuigi põhineb faktidel ning on väga põhjalik, mille osas ma raportööri õnnitlen.
Võib olla on teema arutlusel liiga hilja õhtul, sest mõnel inimesel võivad selles sisalduvad demograafilised suundumused põhjustada õudusunenägusid.
Muidugi, kui me midagi ette ei võta, võivad halvad ettekuulutused, mida siin raportis mainitakse, tõeks osutuda, kuigi mõned liikmesriigid reageerivad ning võtavad tarvitusele abinõud selleks, et toetada mehi, naisi ja lapsi, ning see on positiivne.
Irooniline küll, aga ma kasvasin üles ajal, kus meile öeldi, et meil on liiga palju lapsi ning olla 8lapselise perekonna liige oli Euroopa kontekstis liiast, kuigi mul on heameel tõdeda, et mu 85aastane ema on siiani elus ja terve.
Lihtne tõde on see, et naised ei suuda kõike.
Me ei suuda saada lapsi, pidada väljaspool kodu töökohta, hoolitseda vanade vanemate eest ning osaleda laiemalt ühiskonna tegemistes.
Kuskilt tuleb järele anda.
Ma arvan, et sündimus on see probleem, mis lahendamist vajab ja on kõige selle probleemistiku keskmes.
Iroonilisel kombel, usun ma inimkonda, mõistes seda reaalsust, kus me oleme ning kuhu suunas me peame elujõulisema ja tasakaalustatuma ühiskonna nimel vaatama, asetades taas esikohale lapsed.
Ehk annab ka tänaõhtune arutelu siia oma panuse.
<D>
(ES) Proua juhataja, hiljutised finantskriisid on näidanud kvaliteetsete raamatupidamisstandardite olulisust turgude korrektseks toimimiseks.
Sellises olukorras tundub mulle, et veel üks kriisist saadud õppetund on see, et on olemas teatud asümmeetria raamatupidamisstandardite väidetud olulisuse ja nende standardite kehtestamise, koostamise ja tõlgendamise eest vastutavate eraettevõtete olemuse ja toimimise vahel.
Alexander Radwani raportis on seega õigesti juhitud tähelepanu, et esimene asi, millega tuleb tegelda, on juhtimine.
Minu meelest on ta esitanud intelligentseid ja realistlikke ettepanekuid selle kohta, et liitu esindavad institutsioonid peavad selles ühenduse õiguskorda inkorporeeritavate standardite kehtestamise protsessis olema proaktiivsemad, ka nende eraettevõtete töökordade suhtes.
Suurem läbipaistvus, huvide konflikte ära hoidvad abinõud ja laiem geograafiline esindatus on vaid mõned Alexander Radwani ettepanekutest.
Teine aspekt, mida raportis on käsitletud, on väikeste ja keskmise suurusega ettevõtjate küsimus.
Me oleme siin saalis rõhutanud vajadust ühendada kaks eesmärki: VKEde raamatupidamiskorra lihtsustamine ja odavamaks muutmine ning turuosalejatele piisava teabe pakkumine.
Viimane punkt, mida Alexander Radwani käsitleb - millega mina nõustun -, on vajadus globaalsete standardite järele globaalses keskkonnas.
Seepärast on ülitähtis jõuda kokkulepetele teiste suurte maailma finantsturgudega, eriti Ameerika Ühendriikidega.
See nõuab suuremat dünaamilisust ja olulisemat rolli Euroopa institutsioonidele, sealhulgas parlamendile ja kõigile neile, kes täna kuulavad.
<D>
- (SK) Härra juhataja, härra volinik, lubage mul esmalt tänada mõlemat raportööri tasakaaluka raporti eest.
Seoses selle raportiga käsitlen ma kõigepealt euroala praeguseid probleeme.
Ning vaatamata euroala kümneaastase tegutsemise tulemusel saavutatud positiivsele mõjule on euroala ees uued proovikivid - kuidas tulla toime finantskriisi ja sellele järgneva majanduslangusega.
Tahaksin omalt poolt viidata mõnele juhtumile, mil mitme liikmesriigi valitsus on uue olukorra lahendamise ettekäändel turu reguleerimiseks ebajärjekindlalt sekkunud.
Ma pean mõningase üllatusega nentima, et mõned Euroopa Liidu esindajad on teatud avaldustega julgustanud liikmesriikide valitsusi finantssektorisse kahjulikul viisil sekkuma ja selle sekkumisega saab olukorras sageli lahendada üksnes kõrvalise tähtsusega probleeme.
See kehtib näiteks stabiilsuse ja kasvu pakti tingimuste järgimise kohta, sest mõned valitsused annavad juba märku, et nad ei kavatse nähtavasti oma riigi rahanduse planeeritud puudujäägist kinni pidada, ja viitavad seoses sellega Euroopa Liidult saadud julgustusele.
Probleemidesse sattunud finantsasutuste ülevõtmine mõnede liikmesriikide valitsuste poolt loob ohtliku pretsedendi, mis võimaldab võõrandada ükskõik millisesse sektorisse kuuluvaid eraettevõtteid, kes ei soostu kohanema ebajärjekindla ja diskrimineeriva sekkumisega, mida viiakse läbi näiteks inflatsiooni madalal hoidmise eesmärgil.
Laiaulatuslik finantssekkumine mõnes majandussektoris, näiteks autotööstuses, paneb küsima, kas selline sekkumine põhjustab turu ülemäärast moonutamist ja teiste sektorite diskrimineerimist.
Ilma selge ja ettevaatliku kooskõlastamise ning Euroopa Liidu või euroala tasandil kehtivate selgete eeskirjadeta on neid väga keerukaid protsesse raske ohjata.
Sellega seoses tahaksin Euroopa Komisjoni, Euroopa Keskpanga ja muude asjaomaste ELi institutsioonide esindajaid tungivalt paluda, et kui nad otsivad praegusel raskel ajal, mil kogu Euroopa seisab silmitsi majanduslangusega, parimat lahendust, siis oleks nende seisukoht kaalutletud ja kooskõlastatud.
Lühikeses plaanis võib ülemäärane reguleerimine ja valitsuse sekkumine vaba turu toimimisse Euroopa Liidu edasise majanduskollapsi ajutiselt peatada, ent keskpikas plaanis ei kaasne nendega kindlasti arengutõuget, mida nii väga oodatakse.
<D>
(EL) Austatud juhataja, volinik!
Arutleme praegu direktiivi üle, mis aitab tõepoolest teistes liikmesriikides tervishoiuteenuste kasutamise probleemi lahendada.
Kuigi neid teenuseid kasutatakse juba praegugi, ühtlustab ja reguleerib see direktiiv nende teenuste kasutamise tingimusi.
Nõustun oma kolleegide väidetega, et tervishoiuteenused peavad olema kõrgetasemelised ja kodanikele elukoha läheduses kättesaadavad.
Siiski on sageli vaja kasutada piiriüleseid tervishoiuteenuseid, eriti just harvaesinevate haiguste ja uute ravivõimaluste puhul.
Mul hea meel ka asjaolu üle, et siin on eraldi välja toodud tervishoiuteenused kuumaveeallikates ja spaades.
Selliste teenuste kasutamine aitab meil odavalt eri haiguste ennetamist ja ravi parandada ning võib tulla kasuks ka meie kindlustusfondidele.
Volinik, pöördun teie poole palvega toetada neid teenuseid edendavat algatust.
<D>
Proua president, pärast pikka arutelu on meil lõpuks tekst, mida meie, sotsialistid, toetada saame ja me tervitame seda kompromissi Lissaboni resolutsiooni küsimuses.
Lubage mul aga alustuseks väljendada oma isiklikku seisukohta, mis on järgmine: idee olemasolu ei tähenda veel lahenduse olemasolu.
Kõik sõltub teostusest.
On vaja kaks ja kaks kokku panna.
2000. aastal oli Lissaboni idee hea ja väga õigeaegne.
Samuti ei suutnud me leida paremaid sihtmärke, kui leidsime 2005. aastal strateegia läbivaatamise ajal.
Kuid teostust ennast vaadates - eriti vaadates seda läbi aja ning täieliku otsuste langetamise ahela kõrval - on lugu hoopis teine.
Esimese viie aastaga võrreldes on toimunud edasiminek ja me oleme muutunud dünaamilisemaks, kuid tulemused on piiratud, võrreldes vajadustega ja globaalsete väljakutsetega, mis meie ees seisavad, ning võrreldes meie potentsiaaliga.
Meil on olnud häid algatusi ja edulugusid, näiteks majanduskasvu ja töökohtade loomise programm või projekt "mõtle esmalt väikestele", ning on olnud seadusandlikku edu - teenuste direktiiv, finantsturgude reguleerimise järelevalve, kliimamuutuste poliitika ja uus energiapakett, kui mõned siin ära mainida.
Kuid üldine tunne on puudu ja pühendumus ise puudub samuti.
Euroopa institutsioonides näeme me seda väljendi "tegevuskavaga ühendamine" sagedamas kasutamises.
Seda võib täheldada väga nigelas huvis teema vastu eelmise nädala riiklike parlamentide ühisel istungil, ja samuti võib seda näha lihtsalt eurobaromeetri näitajaid vaadates.
Tahaksin ära tuua kahed eurobaromeetri näitajad.
Niinimetatud optimismi indeks on viimase 9 kuu jooksul 9 punkti langenud, 26-lt 17-le.
Samuti, kui vaatate teisi peamisi tegevusnäitajaid, siis näete, et tööhõive optimismi indeks on viimase 9 kuu jooksul langenud kolme punkti võrra, kukkudes +4-lt +1-le.
Edasi vaadates näete, et Lissaboni strateegia põhielemendid on viimaste küsimuste seas, mida inimesed kõige olulisemaks peavad.
See tähendab, et kaheksa aastat pärast Lissaboni ei usu Euroopa kodanikud, et EL suudab tagada kohased vastused nendes küsimustes.
Nii on Lissabon ikka meie dokumentides, kuid kindlasti mitte meie südames ja meelel.
21. sajandil ei langetata otsust kontinentidevahelises võistluses ainult loodusvarade ja energiaallikate või finantsressursside põhjal.
Võitja määravad hoopis inimkapital ja inimressursid.
Kogu elanikkond kvantitatiivselt ja selle teadmiste terviklikkus kvalitatiivselt otsustavad koos ühenduse tugevuse.
Meil on veel palju teha teadmiste tekitamise osas, teadmiste suunamise osas ja inimeste motiveerimise osas ühendusena.
See on ühendus, mida peame vaatlema tervikuna ja me ei tohi lubada kellegi diskrimineerimist.
Me ei tohi kedagi kõrvale jätta, olgu ta noor või vana, mustanahaline või heleda nahaga, rikas või vaene.
Me vajame kõiki - inimesi tervikuna.
21. sajandil on kesksel kohal tõelised inimesed, kuid siiski ei ole komisjoni president täna siin, et sellest rääkida...
(President katkestas kõnelejat)
<D>
(RO) 26. oktoobri 2007. aasta Mafra tippkohtumine toimub sündmuste eel, mis omavad Euroopa Liidu ja Venemaa vaheliste suhete tulevikus suurt tähtsust.
Mainiksin neist vaid mõningaid: Euroopa Liidu ja Venemaa vahelise partnerlus- ja koostöölepingu aegumine, Venemaa parlamendivalimised detsembris 2007 ning presidendivalimised märtsis 2008.
Kontekst annab võimaluse mitte ainult juhtida Venemaad avatud ja ausa dialoogi suunas Euroopa Liiduga vaid samuti vaadata viimase 10 aasta koostöö külma pilguga üle.
Ühinedes oma kolleegide eelnevate kõnedega, sooviksin keskendada oma kõne olulisele rollile, mida Venemaa peaks ühises naabruses ning Musta mere regioonis mängima.
Pilk viimasele kümnele aastale tõendab meile, et selles regioonis on säilinud külmunud konfliktid ning et Venemaa majanduslikud ja poliitilised suhted nii regiooni riikide kui selle naabritega, praeguste Euroopa Liidu liikmesriikidega, ei põhine alati mõlemapoolsusel, kindlusel ning heade suhete põhimõttel.
Rääkides külmunud konfliktidest, viitab kogu regiooni mõjutavale ebakindlusele hea hiljutine, laialdaselt tuntud, näide tingimustest, mille alusel poliitilised vangid Andrei Ivanţoc ja Tudor Popa, kes on elavaks tunnistuseks faktist, et ebastabiilsus alal eksisteerib, vabastati.
Tulemusena peaks Mafra tippkohtumine neid teemasid käsitlema, meenutades Euroopa Liidu poolt võetud fundamentaalset eesmärki - nimelt luua tõeline demokraatia, stabiilsuse ja jõukuse ala Musta mere regioonis ning ühises naabruses.
Selles kontekstis peaks Venemaa positsioon ning konstruktiivne osalemine selles osas kooskõlas rahvusvaheliste standardite ja kohustustega olema Euroopa Liidu ja selle riigi dialoogi alaliseks teemaks.
Tõeliselt strateegiline partnerlus ning tugev ja kasulik suhe sisaldab mõlema osapoole suuremat vastutust ning kindlat pühendumist.
<D>
komisjoni liige. - Näitajate põhjal ilmneb, et viimase kümne aasta jooksul on Kreekas palga ja tootlikkuse arengus valitsenud ebakõla.
See on põhjustanud konkurentsivõime languse, mida peegeldab püsiv jooksevkonto puudujääk ja ekspordituru osakaalu vähenemine.
On leitud, et oluliseks teguriks, mis põhjustas Kreeka palkade ülemäärase tõusu ning sellest tuleneva lõhe riigi ja tema peamiste kaubanduspartnerite ühiku tööjõukulude vahel, oli tööturu jäikus ja palgakujundus.
Viimastel aastatel on majanduskasvu toetanud peamiselt sisenõudlus, mida toitis üldiste valitsemiskulude ja majapidamiste sissetulekute hoogne kasv.
Eraisikute lõpptarbimiskulutused inimese kohta suurenesid viimase kümne aasta jooksul rohkem kui 80%.
Selline mudel ei olnud ilmselgelt jätkusuutlik ning tõi kaasa märkimisväärse eelarvepuudujäägi, mis väljendus valitsemissektori eelarve suures puudujäägis ja põhivõla kasvus, suurenevates intressimaksetes ning makromajanduslikus, s.t suures jooksevkonto puudujäägis ja sissetulekute tasakaalustamatusest tulenevas välisvõla väljavoolus.
Valitsuse kasvanud rahastamisvajadustega kaasnes see, et avalik sektor neelas suure osa olemasolevatest rahalistest vahenditest, jättes erasektori seega neist ilma ja mõjutades negatiivselt majanduskasvu väljavaateid.
Seega on Kreeka majanduse tugevdamiseks, konkurentsivõime taastamiseks ja eelarve konsolideerimiseks tingimata vaja kõigis sektorites palku piirata, kusjuures avaliku sektori palgakärped on tähtis märguanne erasektorile, ja samuti on vaja eelarvepoliitika karmistamise meetmeid.
Komisjon teab, et eelarvepoliitika karmistamise meetmed ja palkade piiramine võivad nõudlust lühiajaliselt kahjustada.
Kuid Kreeka praegust olukorda arvestades on need meetmed vajalikud turu usalduse taastamiseks ja pikas plaanis Kreeka majanduse jätkusuutlikumale arengumudelile aluse panemiseks.
Kreeka on võtnud vastu kaugeleulatuva programmi, et puudujääki parandada ning avalikku haldust ja majandust reformida.
Kreeka võetud konsolideerimismeetmed on riigi rahanduse jätkusuutlikkuse ja turu usalduse parandamiseks olulised ning komisjon, eurorühm, Euroopa Keskpank ja Rahvusvaheline Valuutafond on neid kindlalt tunnustanud.
Stabiilsusprogrammis ning 2010. aasta veebruaris ja märtsis välja kuulutatud pakettides sisalduvad julged meetmed ei hõlma üksnes kavandatavaid palgakärpeid riigiametnikele makstavate toetuste ning lihavõtte-, suve- ja jõulupreemiate vähendamise kaudu, vaid ka meetmeid maksukogumise mehhanismi parandamiseks, maksubaasi laiendamiseks ja maksukohustuse täitmise suurendamiseks.
9. märtsil 2010. aastal vastu võetud teatises nentis komisjon, et Kreeka täidab nõukogu 16. veebruari 2010. aasta otsust ja kättesaadava teabe põhjal tunduvad Kreeka ametiasutuste poolt 3. märtsil välja kuulutatud eelarvemeetmed piisavad, et 2010. aasta eelarve-eesmärgid saavutada.
<D>
Tervikuna on tegemist piisavalt väärtusliku panusega arutelusse põllumajanduse rolli üle toiduga varustamises.
Parlament on teinud õigesti kindlaks probleemid, millega põllumajandusettevõtjad peavad võitlema äärmuslike turgude ja hindade kõikumise ajal, ning juhtinud tähelepanu raskustele, mis põllumajandusettevõtjatel sel puhul praegu on.
Komisjon peab esitama ranged ja püsivad meetmed, et leida lahendus põllumajandusturgude kõikuvusele.
See on ELis tootmise säilimiseks kriitilise tähtsusega.
Spekuleerimine on suures osas põhjustanud tohutu hinnatõusu põllumajandustoodete finantsturgudel.
Spekulatiivsest käitumisest on tingitud peaaegu 50% hiljutistest hinnatõusudest.
On hea, et Euroopa Parlament on toetanud Ühinenud Rahvaste Organisatsiooni toiduõiguse eriraportööri järeldusi suurte institutsiooniliste investorite, nagu riski- ja pensionifondid ning investeerimispangad, katastroofilise rolli kohta, sest nad mõjutavad oma tegevusega tooraine hinnaindekseid tuletiste turul.
Parlament on esitanud üldjoontes usaldatava olukorra analüüsi, kuid läinud siis täielikult omadega rappa, suutmata raportis teha asjakohaseid märkuseid GMOde rolli kohta põllumajanduses.
See arutelu käib mujal ega kuulu siia ja seetõttu hääletasin lõppkokkuvõttes raporti vastu.
<D>
komisjoni president. - Hr president, suur tänu selle huvitava arutelu eest, milles minu arvates valitses suurel määral üksmeel Sloveenia esitatud prioriteetide toetamise suhtes.
Oma esimese sõnavõtu ajal rõhutasin ma eesoleva kuue kuu meie töö vaid mõningaid - ma ei saanud kõiki aspekte üksikasjalikult käsitleda - prioriteete: Lissaboni lepingu ratifitseerimine, Lissaboni strateegia uus etapp ning meie kliimamuutuse ja energiapakett.
Mul on väga hea meel, et paljud teist avaldasid toetust meie tööle just selles küsimuses.
Nüüd on väga oluline asuda oma kohustusi täitma.
Riigipead ja valitsusjuhid on leppinud kokku ambitsioonikate eesmärkide suhtes - kasvuhoonegaaside heite vähendamine 20 % võrra ning taastuvenergia osakaal 20 %.
Me ei saa lubada olukorda, et meil on eesmärgid, kuid pole vahendeid nende elluviimiseks.
See on sidususe ja usaldusväärsuse küsimus ning mind julgustas teie tänases arutelus avaldatud toetus kõnealuse küsimuse kohta.
Ma soovin vastata vaid ühele, hr Schulzi, hr Lambsdorffi ja hr Broki arutelus tõstatatud küsimusele teema kohta, mida praegu Saksamaal arutatakse - äriühingu Euroopa piires ümberpaigutamise võimalik rahastamine.
Ma võin teile öelda, et Rumeenia konkurentsivõimet käsitlevas rakenduskavas on eripunkt, mis keelab struktuurifondide kasutamise ümberpaigutamise kaasrahastamise eesmärgil.
Euroopa Komisjon ei ole saanud ühtegi teemakohast projekti, seega võib komisjon kinnitada, et regionaalarengu fonde ümberpaigutamisse ei kaasata.
Loomulikult oleme seisukohal, et Euroopa Liidu fondide raha kasutamine ümberpaigutamiseks Euroopa Liidu piires on vastuvõetamatu.
(Aplaus)
Samal ajal on aga tõsi, et Euroopa Liit on PHARE programmi kaudu rahastanud Rumeenias ühte tööstusparki, millesse mitu äriühingut nüüd investeerib.
See on oluline küsimus ning ma juhin oma kolleegide, eelkõige Saksamaa kolleegide tähelepanu kõnealusele arutelule ja sellele, kui oluline on olla vastutustundlik selles arutelus.
Meil tuleb teha vahet väljapoole Euroopa Liitu aset leidva ja Euroopas toimuva ümberpaigutamise vahel.
Kui investeering liigub Soomest Saksamaale, võib see liikuda ka Saksamaalt Rumeeniasse.
Olgem ausad selles küsimuses.
Selge on, et tegemist ei ole väljapoole Euroopa Liitu aset leidva ümberpaigutamisega.
Nagu te mäletate, tegime komisjoniga ettepaneku luua Globaliseerumisega Kohanemise Fond, mis käsitlebki juhtumeid, mille puhul osa töökohti mõjutab ümberpaigutamine väljapoole Euroopa Liitu.
On väga oluline, et Euroopa Liidu kõigi tasandite liidritel - nii komisjoni, Euroopa Parlamendi kui ka riiklikul tasandil, oleks indu selgitada laienemise positiivseid külgi.
(Aplaus)
Saksamaa on riik, kes ekspordib nüüd rohkem uutesse liikmesriikidesse.
Euroopa Liidu laienemine loob ka Saksamaal uusi töökohti.
Saksamaa äriühingud investeerivad palju uutesse liikmesriikidesse.
Seega on Euroopa seisukohast väga oluline selgitada, et laienemine ei ole hea mitte ainult uutele liikmesriikidele, vaid see on võimalus kogu Euroopale.
(Aplaus)
Samal ajal on oluline kindlaks teha, et struktuurifondide raha ei kasutataks äriühingu ümberpaigutamise rahastamise eesmärgil.
See oleks ebaõiglane konkurents.
Kuid ma kutsun kõiki Euroopa pooldajaid üles seisma ühendatud laienenud Euroopa eest ja seda kaitsma ning samuti kasutama neid hüvesid, mida meile kõigile, ka uutes liikmesriikides annab dünaamilisem Euroopa, mille me koos rajame.
(Aplaus)
<D>
kirjalikult. - Inimkaubandus on inimväärikuse vastu suunatud kuritegu, mis hävitab paljude laste ja naiste elu kõikjal maailmas.
Käesolev ettepanek on läbimurre, sest see seab ohvrid esikohale ning selles käsitletakse probleemi terviklikult ja piiriüleselt.
Need uued meetmed lihtsustavad inimkaubanduse juhtumite avastamist ja vastutavate isikute vastutuselevõtmist ning soodustab ohvrite koostööd ametivõimudega.
Tegemist on siduva õigusaktiga, mille jõustavad liikmesriigid.
Seda liiki regulatsioon on ainus, mis saab aidata kõiki haavatavaid inimesi, kes võivad inimkaubanduse ohvriks langeda.
Samuti kutsun liikmesriike üles järgima tekstis sisalduvat ettepanekut ja karistama neid, kes teadlikult tarbivad inimkaubanduse ohvrite teenuseid.
Inimkaubanduse juurte vastu võitlemisel on tähtis roll võitlusel nõudlusega.
See raport on moraalses ja professionaalses mõttes suurepärane ettepanek ja ma tunnustan võrratuid kolleege, Edit Bauerit ja Anna Hedhi, selle eest.
Mul on eriti hea meel, et nõukogul ning naiste õiguste ja soolise võrdõiguslikkuse komisjonil ja kodanikuvabaduste, justiits- ja siseasjade komisjonil on õnnestunud koostada tekst, millel on ELi kõigi asjaomaste institutsioonide toetus.
Loodan, et see võetakse peagi ametlikult vastu ja et liikmesriigid võtavad selle varsti oma õigusesse üle.
Ohvrid ootavad seda väga.
<D>
- (RO) Parlamendi sotsiaaldemokraatide ja demokraatide fraktsiooni raportöörina Schengeni infosüsteemi küsimuses kõnelen just sellel teemal.
Kõigepealt tahan kiita Carlos Coelhot selles valdkonnas tehtud tohutu töö eest ning eriti kahe käsitletava raporti koostamisel üles näidatud järjekindluse eest.
Lisaks tahan tänada volinik Malmströmi, sest pärast tema ametisse asumist on komisjoni tegevus muutunud natuke läbipaistvamaks.
Muret valmistas ja valmistab meile endiselt võimetus järgida SIS II rakendamiseks ette nähtud tähtaegu.
Euroopa Parlament on mitu korda väljendanud oma arvamust hilinemiste, iseäranis aga komisjoni suutmatuse kohta määrata konkreetne SIS II kasutuselevõtu kuupäev.
Tõsiasi, et me veel praegugi ei tea kindlalt, kas läbiviidud katsed olid edukad või mitte, tekitab vaid tõsiseid kahtlusi kõnealuse projekti juhtimise suhtes.
Kuna Euroopa Parlamendi kohus on kontrollida, kuidas ühenduse raha kulutatakse, on ettepanek jätta 2011. aastal SIS II väljatöötamiseks eraldatavad vahendid reservi tavapärane ohutusmeede.
SIS II projekti edenemise küsimuses tuleb Euroopa Parlamendiga pidevalt konsulteerida ja hoida teda sellega kursis ning projekti kulgu ei tohi ohustada poliitilise tahte või juhtimisoskuse puudumine.
SIS II peab vastama praegustele nõuetele, tagama andmekaitse ja olema tasuv ning see tuleb kasutusele võtta täpselt selle rakendamiseks ette nähtud ajakava raames.
<D>
Härra juhataja, ma hääletasin selle meetme vastu.
Tundub, et kliima pärast häirekella löömine ja keskkonnakaitse on kiiresti omandamas religiooni tunnuseid.
Nad põhinevad usul, mitte faktidel.
Ning süsinikdioksiidiheitega seotud hüvitamise võimalust on õigusega võrreldud keskaegse indulgentside ostmisega.
Nüüd esitab Hartmut Nassauer meile midagi, mis näib olevat teatavat laadi keskkonnaalase pühadusteotuse seadus.
Igal juhul on mul tõsiseid kahtlusi, kas nende keskkonnaküsimustega peab ikka tegelema kriminaalõiguse, mitte tsiviilõiguse alusel.
Aga tegelik probleem on siin Euroopa õiguse laiendamine.
Inimesed, keda ma esindan, soovivad kaubavahetust, soovivad Euroopas koostööd, kuid nad ei soovi poliitilist liitu ning nad ei soovi Euroopa õigussüsteemi.
Me peame seisma vastu kõigile edasistele katsetele luua neis valdkondades üleeuroopalist vastutust ja üleeuroopalist pädevust.
<D>
kirjalikult. - Just äsja hääletasime tsiviillennunduse ohutuse alase lepingu küsimuses.
Ehkki lendamine on üks ohutumaid liikumisviise, ei ole kunagi võimalik võtta meetmeid, mis oleks liiga ohutud.
Selle aruteluga on seotud julgeolek.
Alates terrorirünnakust kaksiktorni vastu on kehtestatud lugematul hulgal julgeolekumeetmeid.
Sarnaselt ohutusele ei saa ka julgeolek olla kunagi liiga suur.
Kui me tunneme end liiga turvaliselt, ründavad terroristid taas.
Loomulikult tuleb leida tasakaal kodanikuvabaduste ja -õiguste ning julgeolekumeetmete vahel; ent kui on vaja teha valik, siis tuleb mõelda, mis on kõige tähtsam.
Näiteks on isikuandmete kaitsele toetudes väljendatud suurt vastuseisu reisijate nimekirjade avaldamisele.
Kuid kindlasti võimaldavad sellised julgeolekumeetmed teha süvaanalüüsi, mis piiril pole võimalik.
Me elame uuel ajastul.
Süütud tsiviilisikud on pidevalt sihikul ja teatud riikide tsiviilisikud on juba välja valitud.
Sellises keskkonnas eeldame me loomulikult, et need riigid teevad oma kodanike kaitsmiseks kõik, mis vähegi võimalik.
<D>
(RO) 2008. aasta on Euroopa kultuuridevahelise dialoogi aasta.
See annab kõigile 27 liikmesriigile võimaluse oma kultuuri, ajaloo, keele ja traditsioonide edendamiseks.
ELi motoks on "Ühtsus erinevuses” ning 2008. aastal tuleks anda reaalne panus ühtekuuluvuse tugevdamisse liidus, kasutades alusena kultuuridevahelist dialoogi.
Rumeeniat on läbi sajandite mõjutanud mitmesugused kultuurid - bütsantsi, vene, austria-ungari ja otomani kultuur.
86 % Rumeenia rahvastikust moodustavad õigeusklikud ning Rumeenia on ainus romaani keelt kõnelev riik, kus domineerib õigeusk.
Rõhutaksin, et Rumeenias on ametlikult tunnustatud 18 erinevat usulahku.
Siiski peaks kultuuridevaheline dialoog hõlmama ka dialoogi erinevate usulahkude vahel.
Tahaksin pöörduda Euroopa Parlamendi 34 delegatsiooni poole palvega, et nad parandaksid Euroopa kultuuridevahelise dialoogi aastal Euroopa väärtuste edendamist teistel mandritel ning aitaksid kaasa teiste kultuuride ja traditsioonide tundmisele.
Ma loodan, et 2008. aasta kultuuridevaheline dialoog aitab efektiivselt kaasa rahu edendamisele, mis on üks Euroopa Liidu põhiväärtusi.
<D>
kirjalikult. - (SK) Söe kaevandamine ei ole Euroopas tõhus ja seda tuleb toetada.
Kuid niinimetatud alternatiivsed energiaallikad on samavõrd - kui isegi mitte rohkem - vähetõhusad.
Sütt põletavatel elektrijaamadel on seega üks ühine joon päikese- või tuuleenergial töötavate jaamadega.
Nende toodetav energia on lihtsalt liiga kallis.
Seepärast toetavad riigid söekaevandust või ostavad elektrienergiat, mis on toodetud kallimalt lõppkasutaja makstavast hinnast.
Igal elektrienergia tootmismeetodil on omad plussid ja miinused.
Kogemus on meile siiski näidanud, et ei ole hea loota ainult ühele energiaallikale.
Kui Euroopa energiajulgeolek on meie jaoks prioriteet, siis oleks viga loobuda ühest võimalikust energiaallikast.
Riik ei tohiks kasutada maksumaksjate raha mittetoimivate ettevõtete toetamiseks.
Mitte kõik kaevandused, mis ei suuda praegu turul ilma toetusteta püsima jääda, ei ole lõppkokkuvõttes ilmtingimata hukule määratud.
Mõned neist võivad taastada oma konkurentsivõime, kui neile antakse aega muudatuste tegemiseks.
Bernhard Rapkay raportis soovitakse seda neile võimaldada.
Olen pärit suurte kaevandustraditsioonidega Prievidza piirkonnast.
Ma tean, kui paljud perekonnad satuksid vaesusesse, kui isad kaotaksid oma töö kaevandustes.
Ka nende nimel toetasin ma seda raportit, millega luuakse võimalus säästa tuhandeid töökohti Slovakkia traditsioonilises kaevanduspiirkonnas.
<D>
kirjalikult. - (PT) Raporti eesmärk on lihvida Euroopa strateegiat tursavarude säilitamiseks.
Pärast 2000. aasta novembrit, mil Rahvusvaheline Mereuurimise Nõukogu juhtis tähelepanu tõsisele ohule, et Põhjamere ja Šotimaa lääneranniku tursavarud võivad lõppeda, ning pärast 2000. aasta detsembris toimunud nõukogu kohtumist on kalandusministeeriumid ja komisjon väljendanud muret varude kriitilise olukorra pärast.
Võttes arvesse erinevate kalatööstuste olukorda, püütakse kõnesoleva Euroopa Parlamendi raportiga tagada meetmete suurem paindlikkus, mille puhul on arvestatud kalanduse ja kalavarude lahknevaid tingimusi erinevates piirkondades, kus liikide taastamise kavasid kohaldatakse.
Üks raporti prioriteete on tagada piirkondlike nõuandekomisjonide ja liikmesriikide suurem osalus tursavarude tõhusas majandamises.
Piirkondlikele nõuandekomisjonidele ja liikmesriikidele viitamine õigusaktides on selge märguanne, et ELi institutsioonid tahavad neid sidusrühmi tõsiselt kaasata kalanduse haldamise süsteemide arendamisse.
Mina hääletasin raporti poolt.
<D>
(FR) Proua juhataja, volinik, daamid ja härrad, paljud inimesed on seda juba öelnud, kuid ma ütlen seda veel kord: arvan, et see on äärmiselt tõsine küsimus.
See on tõsine esiteks sellepärast, et meie Ameerika liitlased on tahtlikult - seda tuleb silmas pidada, et nad on teinud seda tahtlikult - teinud valiku ja hakanud käsitlema Euroopa Liidu liikmesriikidega eraldi küsimusi, mis, nagu nad hästi teavad, kuuluvad Euroopa Liidu pädevusse, ning esitanud liikmesriike ära kasutades põhjendamatuid julgeolekunõudmisi.
See on samuti äärmiselt tõsine liidu seisukohast.
On kurb näha, et liikmesriigid tegutsevad eraldi, et saaksid pakkuda oma kodanikele väljavaadet reisida USAsse ilma viisata vastutasuks julgeolekumeetmete eest, mille üle ei saa ameeriklased läbirääkimisi pidada liiduga kui tervikuga.
Arvan, et selline segadus on meiepoolse poliitilise strateegia puudumise soovimatu tagajärg.
Praeguseni on komisjon ja nõukogu tegelenud USA administratsiooniga pragmaatiliselt, käsitledes iga juhtumit eraldi ja iga kord ameeriklaste taotlusel, julgemata kunagi ameeriklastelt nõuda tegelikke vastastikkuseid meetmeid.
Ma ei pöördu praegu selle tähelepanekuga härra Frattini poole, sest tean, et ta on püüdnud, kuid pole toetust leidnud.
Kui ma saan õigesti aru, arvestades olukorra tõsidust ja kiireloomulisust, taotleb komisjon eraldi läbirääkimiste volitust, tagamaks, et ameeriklased järgiksid seda, mida nad oleksid pidanud järgima algusest peale, nimelt ühenduse õigust ja liidu pädevusi.
Toetame komisjoni jõupingutusi kõnealuses küsimuses, kuid komisjon ei tohiks unustada, et vajab parlamenti, eelkõige siis, kui leping on ratifitseeritud, sest mitte miski, mis praegu on läbiviidud, ei jõustu, kui parlament sellele teataval hetkel heakskiitu ei anna.
Volinik peaks seda ütlema oma järglasele, kas ajutisele või alalisele.
<D>
autor. - (FI) Härra juhataja, see kohtuotsus on tähtis ja tingimata kehtiv.
See näitab selgelt, et õigusloome protsess Euroopa Liidus peab olema rahva demokraatliku kontrolli all, ning et institutsioonide otsuste langetamise protsessi kaitsel on teisejärguline tähtsus.
See on selge väide.
Sellisel taustal olen ma vastustes tõepoolest üpris pettunud.
Kui kuulasin nõukogu vastust, rõhutati selles mitu korda, et läbipaistvus ja avatus olid väga olulised, aga palju muud seal ei olnudki.
Mis on ära tehtud?
Komisjon on vahepeal aega juurde küsinud.
Minu arvates tõesti on huvitav, kuidas ELi institutsioonid kohtu otsusesse suhtuvad.
Mis siis, kui meie kodanikud suhtuksid kohtu otsusesse samamoodi, nagu komisjon ja nõukogu, see tähendab, et ei hooliks sellest üldse?
See ei kõlbaks kuidagi.
<D>
komisjoni liige. - Esiteks, praegu me hindame kõiki ideid ja teavet, mis meil on.
Seoses sellega püüame kindlaks teha, kas me peaksime oma raha teataval viisil suunama.
Me ei ole oma siseseid arutelusid veel lõpule viinud, kuid ma võin laste kohta öelda järgmist: minu arvates on ülimalt tähtis, et ennekõike tagaksime, et meie noored on hästi toidetud, mistõttu me avaldame sel aastal ka idee (ja ma loodan sellele saada täit toetust) liikmesriikidega kaasrahastatava koolide puuviljakava sisseseadmiseks, mis pakuks teatavas vanuses lastele võimalust saada koolis veidi puuvilju.
Minu arvates on see üldiselt hea idee, mis kinnistab noortes hea harjumuse, mis loodetavasti jääb neile külge kogu eluks.
Mis puutub mahetoodangule erilise tähtsuse omistamisse, siis minu arvates peame valima kahe halva vahel, sest kui me valime mahetooted, saame vähem toitu, ja minu arvates on selle otsuse tegemine väga keeruline.
Teema: Spekulatsioon ja toidukriis
Finantsspekulatsioon on hinnatõusu ja maailma toidukriisi põhiteguriks.
Eeskätt toormeturg pälvib üha enam investeerimisfondide tähelepanu.
Kas komisjon on valmis tunnistama, et väheste huvides sattuvad sellised toormed, nagu riis või nisu, spekulantide huviorbiiti, samas kui miljonid inimesed surevad nälga?
Kas komisjon kavatseb astuda sisulisi samme igasuguse finantsspekulatsiooni lõpetamiseks, mis otseselt ohustab miljonite inimeste kindlustatust toiduainetega?
Kas komisjon kavatseb ka edendada rahvusvahelisel tasandil sellise mehhanismi rakendamist, mis takistab riikidel selliste toiduainete ekspordi piiramist, mida neil on varuks suurtes kogustes, ja igasuguse poliitika ajamist, mille otsese tulemusena takistatakse kaitsetuimatel oma toidusaamisõiguse teostamist?
Teine osa
<D>
(ES) Härra juhataja, kõnealuses raportis väljatoodud mõtted sanktsioonide kohta on väga teretulnud.
On selge, et küsimus vajab tõsist kaalumist: liiga palju kordi on sanktsioonid osutunud täiesti kasutuks ning paljudel juhtudel täiesti ebaõiglaseks; liiga palju kordi on need kahjustanud ühiskonna kõige nõrgemaid liikmeid.
Miks peavad Mauritaania kalurid maksma selle eest, et nende riigis on äkitselt toimunud riigipööre?
Mis mõte sellel on?
Seetõttu tuleks sanktsioonid läbi vaadata ja analüüsida: seda nii nende kontseptsiooni kui ka kohaldamise seisukohast.
Pealegi, kui sanktsioone kehtestada nii sageli ja nii seosetult, nagu seda teeb Euroopa Liit, siis kaotavad nii sanktsioonid kui Euroopa Liit oma tõsiseltvõetavuse.
Üks asi on arvestada oma huvidega ning sootuks teine asi on määrata sanktsioonide kehtestamise või nendest loobumise vajadust.
Nende meetmete tõhususe erijärelevalve on hädavajalik; samuti on oluline, et me edendaksime intelligentseid sanktsioonimeetodeid, mis mõjutaksid otseselt ja isiklikult neid, kes on inimõigusi rikkunud.
Meil tuleb õppida sellest, mida tegid Ameerika Ühendriigid Põhja-Koreas ja Aomeni pangakontode külmutamisest.
Me uurime seda näidet, millele pöörati väga vähe tähelepanu, kuid mis oli palju tõhusam kui arvukad pressikonverentsid kõnealuse valitsuse vastu.
Seetõttu toetan ma kõnealust raportit, kuid tehtu olemuse, põhjuse ja viisi tõeliseks jälgimiseks tuleb komisjonil ja nõukogul veel tööd teha.
<D>
kirjalikult. - (NL) Oleme jätkuvalt rõõmsad, et Euroopa Parlament jättis tervishoiuteenused teenuste ülddirektiivist välja.
Tervishoid on ju lõppude lõpuks eriline sektor, mis vajab erilist vaatenurka.
Kooskõlas väljakujunenud kohtupraktikaga peab ettepaneku põhieeldus olema tõik, et tervishoiu korraldamise ja rahastamise eest vastutavad liikmesriigid.
See tähendab ühelt poolt seda, et patsientide liikuvust ei saa muuta absoluutseks õiguseks, ja teisalt seda, et oma riigi tervishoiusüsteemi investeerimata jätmisel ei ole mingeid õigustusi.
Nimetatud eeldus viitab paratamatult ka sellele, et liikmesriikidel peab olema võimalik nõuda patsiendilt sisse tegelikud kulud.
Kehtima peab solidaarsus, kuid samuti peab olemas olema võimalus kohelda erinevalt patsiente, kes on andnud sotsiaalkindlustus- ja maksusüsteemi kaudu panuse oma riigile, ning välismaalastest patsiente, kes ei ole seda teinud.
On hea, et meil on see direktiiv nüüd olemas, kuid kõik, kes on selle sektori asjadega kursis, tunnevad, et selle kallal on veel palju tööd teha.
Minu arvates on siinkohal põhikriteeriumiteks endiselt tervishoiu kvaliteet, kättesaadavus ja finantsiline jätkusuutlikkus, mille aluseks on ühiskondliku vastutusega seotud solidaarsus.
<D>
kirjalikult. - Hääletasin kodanikualgatuse teemal tehtud Euroopa Parlamendi esitatud muudatusettepanekute poolt, kuna leian, et need muudavad algatuse alused kindlamaks ja võimaldavad suuremal arvul inimestel osaleda.
Tegemist on ajaloolise hetkega, kuna Euroopa kodanikele antakse konkreetne meede, mille abil käsitleda olulisi probleeme ja teemasid ELi tasandil.
Soovitan komisjonile tungivalt pöörata tähelepanu muudatusettepanekule, millega soovitakse kodanikele kehtestada lihtsaid menetlusi ja pakkuda läbipaistvat teavet.
Üks asi on sellist mehhanismi luua, kuid samuti peab see ELi kodanikele olema kättesaadav ja arusaadav, et nad saaksid seda täielikult ära kasutada.
Parlament soovib ühe allakirjutanuid puudutava kriteeriumi pehmendamist, soovides, et nende päritolumaadeks piisaks algse ühe kolmandiku asemel ühest viiendikust liikmesriikidest.
Samuti soovitakse, et allkirjade kogumiseks loodaks lihtsasti juurdepääsetav ja tasuta kasutatav Interneti-põhine süsteem.
Eriti rõhutan vajadust kutsuda kokku kodanikekomiteed, kes organiseeriksid algatusi.
Eesti iseseisvuse taastumisel 1991. aastal mängis ühte olulisimat rolli just kodanikekomiteede liikumine.
See on selge märk sellest, et kodanikud suudavad müüre purustada.
<D>
Proua juhataja, volinik, mul on kahju, et härra Visser ei jäänud siia selle teema arutelu lõpuni kuulama, kuid ma pean alustuseks ütlema, et meie toetame komisjoni sellesuunalisi ettepanekuid.
Käibemaksusüsteemi täielik reformimine oleks muidugi palju parem, kuid kuna see ei ole praegu võimalik, siis peaks ka teie ettepanek lahendama mõned probleemid, millega liikmesriikidel tuleb käibemaksupettuste ohjeldamisel silmitsi seista.
Me arvame, et eriti just kriisi kontekstis on käibemaksutulu tagamine ülima tähtsusega, kuna praegu üritavad liikmesriigid investeerida miljardeid oma majanduse toetamiseks.
Seega peaks parlament toetama igat võimalust maksupettuste piiramiseks.
Ma sooviksin veel öelda, et üldiselt me toetame härra Visseri poolt majandus- ja rahanduskomisjoni nimel tehtud ettepanekuid.
Ehk sisestavad need komisjoni algsete ettepanekutega võrreldes ettevõtlussektorisse vähehaaval suuremat usaldust.
Me arvame siiski, et artikli 1 punktis a tehtud ettepanek kahe aasta pikkuse aja kohta, mis jääb kauba kättetoimetamise ja lõikes 2 viidatud teate saamise vahele, on siiski üsna lühike ning tekitab meie arvates täiendavaid võimalusi Euroopa Komisjoni ettepaneku reguleerimisala ja tulemuste piiramiseks.
Seepärast soovitab Euroopa Parlamendi Sotsiaaldemokraatide fraktsioon selleks ajaks viit aastat, mis on meie arvates ettevõtlussektori jaoks piisavalt lühike, kuid maksuhaldurite jaoks oma töö lõpuleviimiseks piisavalt pikk aeg.
Lisaks sellele ei ole punkti c kehtestamine seotud ka soovitustega selle kohta, millisest kuupäevast ja kuidas see jõustub, mis hakkab meie arvates liikmesriikidele lisaprobleeme tekitama.
Me loodame, et see ettepanek saab toetuse ning annab oodatavaid tulemusi.
<D>
komisjoni liige. - Vastuseks proua Andrikienolulisele ja aktuaalsele küsimusele ütlen, et komisjon on täielikult teadlik kõigist demokraatlike põhimõtete ja protseduuride rikkumistest, millest paljud valitsusvälised organisatsioonid on Valgevene kohalike valimistega seoses teada andnud.
Ka Euroopa Liidu missioonide juhid Minskis on juhtinud tähelepanu ebakõladele ja vastukäivustele eriti just häälte lugemises.
Enne valimisi tehti Valgevene valimisseaduses mõned muudatused.
Euroopa Julgeoleku- ja Koostööorganisatsiooni (OSCE) Demokraatlike institutsioonide ja inimõiguste büroo arvamuse kohaselt, mis anti välja 3. juunil 2010. aastal, oli see samm mõne vea kõrvaldamiseks valimisseadusest.
Kuid nimetatud aruandes sedastatakse, et need muudatused tõenäoliselt ei lahenda probleemi, et valimisseadus ei ole ikkagi selline, et tagada tõeliselt demokraatlikud valimised.
Seda arvesse võttes edastan ma oma kavandatava visiidi ajal Minskisse juulis sealsetele ametivõimudele selge sõnumi, et mitmetes demokratiseerumise jaoks peamise tähtsusega valdkondades on vaja edasi liikuda, kui Valgevene soovib tõsiselt Euroopa Liiduga taas suhteid tihendada.
Üks neist valdkondadest on valimisi käsitlevad õigusaktid, mis on üheks kõige ilmsemaks demokraatlike standardite mõõdupuuks.
Selle osas ma palun tungivalt, et Minsk järgiks jätkuvalt OSCE korraldust viia enne järgmisi presidendivalimisi läbi valimisseaduse reform.
Neile valimistele eelneval ajal pöörab komisjon erilist tähelepanu ka teistele demokratiseerumise peamistele aspektidele - eelkõige meedia, valitsusväliste organisatsioonide ja üldisemalt kodanikuühiskonna kogunemisvabadusele, milles viimasel ajal pole edusammudest teada antud.
<D>
(IT) Härra juhataja, volinik, daamid ja härrad, kaasaegne inimõiguste kultuur pöörab suuremat rõhku inimeseks olemisele kui kodanikuks olemisele.
Tegemist on põhimõttega, mis nõuab, et välismaalasi, kodakondsuseta isikuid ja rändajaid koheldaks kodanikena võrdsena nende põhilise inimliku väärikuse seisukohast, mis nõuab erilist solidaarsust nõrgimate, nimelt eelkõige laste suhtes.
See tundlikkus ei ole siiski piisav vabandus muuta Euroopa Parlament lavaks, kus esitada kõige absurdsemaid, nimelt rassismialaseid süüdistusi valitsuse vastu, mis väidab - vähemalt kõnealuste dokumentide kontekstis -, et ta võtab oma hoole alla mitte vaid avaliku korra, vaid ka laste kaitsmise, viidates mõnele nomaadikogukonnale, kus valitseb eriolukord.
Esitatud küsimustele võib leida vastused, lugedes lihtsalt Itaalia valitsuse poolt vastu võetud õigusakte, mis, nagu juba öeldud, piirduvad kolme piirkonnaga kahekümnest.
Te võite üllatusega teada saada, et sõnu "romid” ja "sõrmejäljed” neis dokumentides ei leidu.
Seepärast ei ole tõsi, nagu oleks olemas selgesõnaline säte registreerida kõik teatud rassi kuuluvad isikud; samuti pole tõsi, et kehtestatakse sõjaline loendusrežiim.
Politseiülematele antud otsustusõiguse juures peab arvesse võtma humanitaar- ja heaoluprofiile ning olema suunatud - vähemalt selline on avaldatud kavatsus - inimeste, eelkõige alaealiste aitamisele ja integratsioonile, pöörates erilist tähelepanu õppetegevusele.
Loomulikult võib olla alusta karta, et kõnealuseid meetmeid võidakse rakendada sõjaliste või sunnivahenditega.
Seega on õige loota, kuid seda tiheda koostöö vaimus, et eelistatakse positiivseid meetmeid ja toetusmeetmeid, vastuvõttu, integratsiooni, eelkõige alaealiste suhtes, olenemata iga riikliku institutsiooni kohusest tagada seaduse täitmine.
Enamat oodata oleks liiast.
<D>
komisjoni liige. - Härra juhataja, see arutelu oli väga huvitav, kuid näitas, et mõtted on üsna erinevad - on lahknevaid arvamusi ja vaatenurki ning samamoodi võib näha erinevaid vaateid nõukogus peetavates aruteludes.
Olen täiesti nõus meie nõukogu eesistuja ja sõbraga, et kõige tähtsam on rääkida ühel ja tugeval häälel.
Seda tuleks teha järgmisel Euroopa tippkohtumisel Venemaaga.
Mis on meie huvid?
Arvan, et selgitasin seda piisavalt oma esimeses kõnes.
Et me oleme nii suurel määral vastastikku sõltuvad, siis kõik olulised majanduslikud ja energeetikaalased huvid, aga ka huvid maailmatasandil.
Neid juba mainiti - need on kliimamuutus, energiajulgeolek ja küsimus, kuidas jõuda Kopenhaagenis tulevase kokkuleppeni.
Mida me teeme Iraani ja Lähis-Ida teemaringiga?
On näha selget huvi kõikide erinevate küsimuste vastu ning just seda ma tahtsingi rõhutada ja korrata.
Järgmisel üldasjade ja välissuhete nõukogu istungil 10. novembril toimub väga oluline arutelu ning ma loodan, et me jõuame õigele arusaamisele, kuidas jätkata läbirääkimisi uue ELi ja Venemaa vahelise lepingu sõlmimiseks, sest praegu on need üksnes edasi lükatud.
Leian, et nõukogu eesistuja kõneles väga selgelt.
Ütlen nii, sest arvan, et see on parim viis edasitegutsemiseks, kuid samal ajal peame olema ka vankumatud.
Me peame kohtlema Venemaad sellisena, nagu ta on, mitte sellisena, nagu me tahaksime teda näha.
Ka see on selge.
See tähendab täna juba kirjeldatud dialoogi inimõiguste üle ja kõikidest eriarvamustest rääkimist.
Seda me tegimegi viimastel tippkohtumistel, kus ma isiklikult kohal viibisin.
Mis puudutab kõiki küsimusi 8000 sõduri kohta, siis Euroopa Ülemkogu on sellele andnud selge vastuse ja on rahuldustundega märkinud, et Venemaa väed on Lõuna-Osseetia ja Abhaasiaga piirnevatelt aladelt taandunud, mis on oluline samm 12. augusti ja 8. septembri kokkulepete rakendamiseks ning nimetatud kokkulepetes ettenähtud rahvusvaheliste kõneluste alustamiseks Genfis.
Arvan, et Genf on see koht, kus jätkata arutelu poliitilise lahenduse üle.
Need algasid raskustega, kuid protsess on käima lükatud ja nüüd tahame me edasi liikuda.
Seda esiteks.
Teiseks, Venemaa ei tule abiandjate konverentsile teile selgeid vastuseid andma, kuid ma arvan, et saabub aeg, mil kahju hüvitamise küsimus tuleb tõstatada ja seejärel korraldada rahvusvaheline uurimine.
Seda on nõukogus juba arutatud ja nõukogu pooldas sedalaadi rahvusvahelist mõttevahetust.
Lubage mul nüüd rääkida paar sõna inimõiguste teemal.
Nagu ma enne ütlesin, toimuvad Venemaal mitmed sündmused, mis on andnud meile põhjust muretsemiseks; nendeks on eelkõige ajakirjanike vägivaldsed surmad, vabaühendustele piirangute seadmine ja olukord Põhja-Kaukaasias üldiselt, aga eriti Inguššias.
Samuti oleme nõudnud selliste juhtumite põhjalikku uurimist nagu Anna Politkovskaja surm ja Magomed Jevlojevi hiljutine tapmine pärast seda, kui politsei oli ta kinni pidanud.
Järgmised inimõigustealased nõupidamised toimuvad täna, nagu ma juba mainisin, ning kindlasti leian ma võimaluse nimetatud probleemide äramärkimiseks.
Ühtlasi oleme Venemaale selgitanud, et ta peab tegema Euroopa Nõukoguga igakülgset koostööd ning ratifitseerima protokolli nr 14 inimõiguste kohtu kohta ja protokolli nr 6 surmanuhtluse kaotamise kohta.
Kui rääkida Maailma Kaubandusorganisatsiooniga ühinemisest, siis Euroopa Liit on endiselt selle tugev toetaja, sest meie arvates loob see meie majandusühendusele vajaliku võrdse mänguvälja ning me usume, et meie kui suure kaubanduspartneri huvides on Venemaa ühinemine eeskirjadel põhineva süsteemiga.
See on tähtis ka meie kahepoolsete suhete edasiarendamiseks.
Seega on väga oluline, et me jätkaks selle küsimuse toetamist.
Me peame endiselt Vene poolega selles tähtsas protsessis avatud koostööd tegema, kuid on selge, et meil tuleb nendega koos leida nende jaoks õigeaegsed lahendused.
Siin mainiti energiajulgeoleku ja puhta energia küsimusi.
Lubage mul lihtsalt öelda, et meil on ka energeetika- ja keskkonnaalane dialoog ning seetõttu on energiatõhususe, puhta energia jms küsimustega juba tegeletud erinevatel G8 kohtumistel ja ELi tippkohtumistel ning need on Kopenhaageni tippkohtumise lähenedes kindlasti olulised teemad, millega seoses me vajame samuti Venemaa-poolset koostööd.
Komisjon toetas Kyoto protokolli raames ühiseid rakendusprojekte ja on valmis tegema enamgi, sest meie meelest on see väga tähtis küsimus.
Mis puudutab Euroopa julgeolekustruktuuri, siis tahtsin lihtsalt öelda, et president Medvedev mainis seda juba juunikuisel ELi-Venemaa tippkohtumisel Hantõ-Mansiiskis - mitte Gruusia kriisi järel, vaid enne seda.
Ma olin seal ja tean seda väga hästi, nii et tahtsin seda lihtsalt selgelt väljendada.
See on Venemaa varasem idee, mis on jälle esile tõusnud ning minu meelest on huvitav, et president Sarkozy on teinud ettepaneku sellest võib-olla kõnelda OSCE tippkohtumisel 2009. aastal.
Me ei ole veel sinnamaani jõudnud, kuid lubage mul öelda, et julgeolekupartnerluse küsimuse arutamine on ülimalt oluline, aga sealjuures tuleb arvestada praeguseid julgeolekualaseid suhteid.
Ka see on selge piir, mille peame tõmbama.
Lõpumärkusena tahaksin öelda, et lahendamata konfliktide küsimusega on kindlasti tarvis edasi liikuda - see on selge - ning ma esitan kohe varsti novembri lõpus või detsembri alguses idapartnerluse teatise.
Me oleme seda nõukogus juba arutanud ja see sisaldab ka jõulist julgeolekualast osa, kuid meil on teisigi institutsionaalseid vahendeid, nagu Minski rühm, mida ei tohiks samuti kõrvale jätta.
Minu viimased sõnad puudutavad kobarpomme, sest ka neid mainiti.
Minu arvates on väga kahetsusväärne, et mõlemad osapooled kasutasid kobarpomme, takistades sel viisil siseriigis ümberasustatud inimestel pöörduda tagasi koju.
Seepärast tahame teha koostööd vastavas valdkonnas tegutsevate rahvusvaheliste organisatsioonidega, et puhastada kahjustatud alad ja tagada, et kobarpomme tulevikus ei eksisteeri.
<D>
(NL) Härra juhataja, volinik, minister, kunagi olin ma proua Diamantopoulou esitatud sotsiaalse tegevuskava raportöör ning see kava viidi lõpule Prantsusmaa eelmise eesistumise ajal proua Aubry juhtimisel.
Daamid ja härrad, mulle valmistab muret see, kuidas Euroopa sotsiaalseid ambitsioone süstemaatiliselt vähendatakse.
Minu arvates on sellel selged poliitilised põhjused.
On märgatav, kuidas komisjon rõhutab alati, et sotsiaalpoliitika peab jääma riiklikuks küsimuseks.
Volinik, sotsiaalpakett sisaldab väga huvitavaid töödokumente ja avaldusi, kuid ainult nelja õigusakti algatust.
Ükskõik, kui teretulnud see ka pole, tegemist on kindlasti väga kasina tulemusega!
Justkui ei olekski sotsiaalõiguste kaitsmine, sotsiaalselt võrdsete võimaluste loomine enam Euroopa vastutus 27 riigist koosneva Euroopa puhul.
Euroopa Rahvapartei ja sotsiaalsed organisatsioonid ootavad lisaks kõnealusele sotsiaalpaketile vähemalt tugevamaid, sotsiaalseid õigusi kaitsvaid õigusakte lähetamise kohta, paremaid õigusakte kaotamaks meeste ja naiste palgaerinevused, raamseadust sotsiaalteenuste kaitseks ning siduvaid kohustusi vaesuse vastases võitluses.
Vajame tõelist sotsiaalpakti, mis sisaldaks sidusat visiooni ja tõsiseid kohustusi sotsiaalse Euroopa ees, et me vähemalt näitaks kodanikele, et Euroopa on midagi enamat kui lihtsalt turg.
Härra Bertrand, ma loodan, et saame arvestada eesistujariigi Prantsusmaa toetusega selles võitluses.
<D>
Härra juhataja, volinik, tänan teid arvamuse ja selles asjas ülesnäidatud pühendumuse eest.
Sooviksin teie öeldut rõhutada, nimelt seisavad meie ees naabrussuhetes tohutud väljakutsed seoses stabiilsuse, demokraatlike muutuste ja nüüd muidugi ka majandusarenguga.
Seepärast on praegu sobiv aega ka selleks, et väljendada meie pühendumust ja valmisolekut teha oma idanaabritega tihedat koostööd.
On selge, ja peaksime seda ka avalikult ütlema, et oleme huvitatud mõjust, mida me Euroopa Liiduna oma idanaabritele avaldame.
Siiski ei soovi me omada mõju mitte vägivalla, ähvarduste ja sunni kaudu, vaid pakkudes just neile riikidele tuge nende stabiilsuse ja demokraatlike muutuste taotlemisel.
Ma loodan, et nad kõik tõesti demokraatlikke muutusi taotlevad, eriti nüüd, kui neil, näiteks Ukrainal, on tohutud majanduslikud probleemid.
Majandusprobleemid, milledest mõnedes ei saa neid süüdistada, kuid millest mõnede eest nad muidugi ise samuti osaliselt vastutavad.
Me peaks samuti teadvustama, et peame mõnede asjade suhtes olema ka kriitilised.
Just seepärast, et pakume toetust, peame ka kritiseerima seda, mis meie arvates kriitikat väärib ja nõudma seda, mis on vajalik selleks, et need riigid saaksid ka omapoolse osa anda.
Pean silmas eriti Ukrainat, kuid pöördun selle riigi juurde mõne hetke pärast tagasi.
On absoluutselt elutähtis, et me ei käsitleks idapartnerlust tööriistana, mida kasutada Venemaa vastu, vaid pigem nende riikide tugevdamisena, mille naabriteks on ühelt poolt Euroopa Liit ja teiselt poolt Venemaa, kuna, kui kõik hästi läheb, peaks Venemaast saama meie partner, eriti selle poliitikaga seoses.
Mul on väga hea meel, et Ameerika Ühendriigid ja president Obama, koos asepresident Bideni ja välisminister proua Clintoniga järgivad nüüd teistsugust poliitikat.
Me ei peaks tagasi hoidma oma kriitikat Venemaa sisemiste arengutega seoses.
Siiski tuleks vajutada ka alglaadimisnuppu, millest härra Biden Münchenis rääkis, katsena, pakkunisena Venemaale uue suhte alustamiseks.
Sellega seoses pole meie fraktsioon eriti rõõmus asjaolu üle, et härra Onyszkiewiczi raport, sellisena nagu väliskomisjon selle heaks kiitis, ei võta üle seda, mida USA praegu pakub.
Me jääme USAst maha.
See on õudne.
Me peaksime liikuma edasi koos USAga, hoides inimõiguste küsimust loomulikult alati esiplaanil.
See on vajalik ja ma loodan, et me ikkagi saavutame ühise resolutsiooni Venemaa kohta.
See on minu arvates elutähtis.
Olen juba märkinud, et meie pakkumine, meie idapartnerlus, ei tähenda, et me kiidame heaks kõik, mis meie naaberriikides toimub.
Näiteks kui rääkida olukorrast Ukrainas, siis ei tohi tekkida seisu, kus "Euroopa Liidu toetus on teil olemas sõltumata sellest, mida teete, millistes tülides osalete ja millised probleemid lahendamata jätate”.
Ukraina juhtivad jõud peavad lõppkokkuvõttes tegelema probleemidega üheskoos, sest gaasikriis on seotud vaidlusega Ukraina poliitilisel maastikul ja meile on see täiesti vastuvõetamatu.
Ma ei soovi siin kedagi süüdistada, meil kõigil võib olla oma arvamus.
Siiski on absoluutselt elutähtis, et me selle Ukrainale selgeks teeksime.
Sama kehtib Gruusia ja kõigi muude riikide puhul.
Euroopa Liit on teinud pakkumise ja ma loodan, et meie idanaabrid võtavad selle vastu, võtavad seda tõsiselt ja tegelikult muudavad stabiilsuse ja demokraatia reaalsuseks.
<D>
Euroopa Parlamendi president, Prantsuse Vabariigi president, eurorühma president, Euroopa Keskpanga president, volinik, kolleegid, on ülimalt kahetsusväärne, et tänasel pidulikul istungil viibib nii vähe liikmeid, sest tegu on tõepoolest ajaloolise sündmusega.
Me juba kuulsime mitmelt kõnelejalt, kui suur skeptilisus valitses euro kasutuselevõtu ajal.
Arvati, et ainuüksi miljardite pangatähtede ja müntide logistika on käsitamatu ning mõtet, et me võiksime ühendada ühtse rahapoliitika liikmesriikide eelarvepoliitikaga, ei peetud mitte suureks proovikiviks, vaid lihtsalt võimatuks.
Täna kõnelevad faktid sootuks teist keelt.
Euroopa rahaliit on tegelikkus; euro on olnud kasutusel kümme aastat.
Tegu on väikse poliitilise imega ja taas kord on saanud tõeks komisjoni esimese presidendi Walter Hallsteini sõnad: "See, kes ei usu Euroopa asjades imedesse, ei ole realist”.
Alguses paljudes liikmesriikides valitsenud kodanike kahtlused euroga kaasneva hinnatõusu suhtes on nüüdseks hajunud.
Euro on omaks saanud ja paljud kodanikud on selle rõõmuga vastu võtnud.
Sellest on saanud Euroopa nähtav tunnus: lisaks hümnile ja lipule on see üks väheseid sümboleid, mis meil täna on.
Minu arvates võib väita, et Euroopa Keskpanga esimestel tegutsemisaastatel seilasid Euroopa ja selle majandus suhteliselt vaiksetes vetes, nii et pangal oli üsna lihtne hinnastabiilsust tagada.
Väärib siiski mainimist, et keskmine aastane inflatsioonimäär on euro esimese kümne kasutusaasta jooksul olnud ligikaudu 2%, mis on enam-vähem vastavuses Euroopa Keskpanga endale võetud eesmärgiga.
Teisest küljest oli alati stabiilsuse eeskujuks toodud Saksa marga keskmine inflatsioonimäär 50 kasutusaasta jooksul 3%.
Seega võib öelda, et Euroopa Keskpank on teinud head tööd.
Nüüdne kriis näitab aga Euroopa Keskpanga tõelist tugevust ja sisu.
Tal on siin väga tähtis roll.
Ta on tõestanud, et on sõltumatu, tulemuslik ja meelekindel ning tegutseb otsustavalt ja kiiresti.
Temast on saanud eeskuju mõnedele keskpankadele Euroopa riikides, kes ei ole veel euroala liikmed, aga ka väljaspool Euroopat.
Ta on andnud USA Föderaalreservile selgelt mõista, et ta püüdleb eduka rahanduspoliitika poole mitte hoolimata oma sõltumatusest, vaid just seepärast, et ta on poliitiliselt sõltumatu ega ole erinevate valitsuste lükata-tõmmata.
Nüüd me teame, et praegu, kui liikmesriikide pangandussektorid on toodud kaitsva varju alla, töötavad liikmesriigid välja mitmesuguseid majanduse elavdamise kavasid, et hajutada finantskriisi negatiivset mõju reaalmajandusele.
See seab Euroopa Keskpanga ette uued ülesanded, sest tekib oht, et erinevad käsitusviisid põhjustavad moonutusi konkurentsis, euroala liikmete vahel seni osaliselt saavutatud lähenemisel tekib tagasiminek ja me hakkame nägema üha suurenevat lahknevust meie arengus.
Sellele on vaja vastu seista; niisiis on väga tähtis, et stabiilsuse ja kasvu pakti ei õõnestataks ega jäetaks tähelepanuta.
Vastupidi, me peame hoolitsema selle eest, et see jääks kehtima.
Seepärast ongi ülimalt oluline, et iga liikmesriik hakkaks ellu viima struktuurireforme, millele komisjon ja Euroopa Keskpank on minevikus korduvalt tähelepanu juhtinud.
Eelseisvatel aastatel saab Euroopa Keskpank endale uue ülesande.
Kriis on meile õpetanud, et Euroopa finantsturul on meil vaja mingit laadi järelevalvemehhanismi, ja selles valdkonnas võib Euroopa Keskpank võtta endale põhirolli.
Ta on andnud märku, et on põhimõtteliselt nõus looma teatud tüüpi Euroopa tsentraalse järelevalvesüsteemi, mis sarnaneb Euroopa Keskpankade Süsteemile.
Euro rahvusvahelist mõju on vaja tugevdada.
Euroala peab rääkima ühel häälel; samuti peab ta olema ühtsena esindatud sellistes rahvusvahelistes organisatsioonides nagu Rahvusvaheline Valuutafond ning Majanduskoostöö ja Arengu Organisatsioon (OECD).
On selge, et ühisraha, millel puudub ühine eelarvepoliitika, on praegu ja ka tulevikus riskantne ettevõtmine.
See ei ole tühiasi.
ELi ees seisavad ikka veel suured probleemid: meil on suur ja kahjuks kasvav tööpuudus, demograafilised muutused, migratsioonisurve, suurenev vaesus mõnedes ühiskonnasektorites ning üleilmastumisest tingitud karmim konkurents.
Euroala suudab need probleemid lahendada vaid juhul, kui liikmesriikide majanduspoliitika õnnestub tihedamalt kokku siduda.
Euroala presidendi ametissenimetamine oli esimene samm selles suunas, ent nüüd on vaja enamat.
<D>
fraktsiooni UEN nimel. - (PL) Minister, volinik, me lõpetame ELi võrdlemisi kompromiteeriva vaikimise Gruusia küsimuses viimasel hetkel.
Abhaasias ja Osseetias aset leidvas konfliktis ei ole küsimuseks Vene vähemuse õigused.
Vaatamata etnilisele puhastusele, mille ohvriks langes selles piirkonnas pärast 1993. aastat kolmsada tuhat grusiini, on demokraatlik Gruusia pakkunud juba mitmeid aastaid Abhaasiale autonoomseid õiguseid.
Sellele vaatamata on Venemaa astunud hiljuti samme Abhaasia nukuvalitsuse tunnustamise suunas, tugevdades kaubandussidemeid ja laiendades Venemaa perekonna-, tsiviil- ja äriõiguse kohaldamisala, nii et see kataks ka selle piirkonna.
Täna on meil vaja esitada endile väga oluline küsimus: kas me pole mitte Gruusia NATO liikmelisusele vastu olles julgustanud Venemaad neid tegevusi ette võtma?
Selle küsimuse peaks eriti tõstatama Berliinis.
Konflikt on geopoliitiline.
Kaalul on Euroopa Liidu tõsiseltvõetavus ning rahu piirkonnas.
Juhul kui me ei suuda Venemaad peatada tema tegevustes, mille eesmärgiks on ühe meie Kaukasuse võtmepartneri lõhestamine, ei pea meid tulevikus vääriliseks mitte keegi.
Selleks, et korraldada selles küsimuses kohtumised julgeolekunõukogus ja OSCEs, peaksime ühinema Ameerika Ühendriikidega.
Lisaks kindlale diplomaatilisele toetusele Gruusia terviklikkusele peaksime nõudma, et Vene sõjajõud asendataks ÜRO või OSCE mandaadi alusel tegutsevate jõududega.
Otstarbekas oleks saata Thbilisisse parlamentaarne missioon.
Kui me selles küsimuses edu ei saavuta, võib Venemaa ja selle neo-imperialistlik poliitika suruda terve regiooni sõja äärele.
<D>
Proua juhataja, tänan kõiki kolleege, kes rääkisid ja on juba aastaid toetanud Barcelona protsessi.
See on suurepärane idee, mis peab edukaks osutuma.
Ma tervitan eriti president Pötteringi algatust moodustada parlamendis teatavad struktuurid Barcelona protsessi edendamiseks ning president Sarkozy pühendumust tugevdada protsessi erinevate aspektide kaudu.
Esmaspäev, 9. juuni tähistab Euroopa-Vahemere piirkonna ülikooli avamist.
Kolleegid, ma tahaksin, et te selle kuupäeva meelde jätaksite.
Me ütleme, et meie edu peitub dialoogis, ning Euroopa-Vahemere protsessi peab iseloomustama edukas ülikool.
Ma õnnitlen eesistujariik Sloveeniat, kes pakkus ülikoolile asukoha, kuid küsin kolleegidelt kõigist parlamendikomisjonidest - ning komisjonist ja nõukogust -, miks ei ole ülikooli jaoks loodud eelarvet?
Kindlasti ei tohiks me loota ülikooli tuleviku kujundamisel ühe eesistujariigi, praegusel juhul Sloveenia peale.
Kui me tahame, et ülikool oleks edukas, peame leidma tulevaste aastate jaoks eelarve.
<D>
komisjoni liige. - (FI) Härra juhataja, daamid ja härrad, tänan kõiki selle vastutusrikka arutelu eest ning nende toetuse eest Lääne-Balkani riikide Euroopa perspektiivile.
Jagan arutelus väljendatud muret Bosnia ja Hertsegoviina poliitilise arengu üle, mida väljendasid parlamendiliikmed proua Pack, härra Swoboda ja härra Maaten.
Aeg-ajalt paistab, nagu oleks Bosnial ja Hertsegoviinal eksimatu võime poliitilisi pingeid luua ja isegi uuendada, olgugi et selge mõistuse kohaselt peaksime eeldama, et edumeelsed arengud liiguksid teises suunas ning et poliitiline lepitamine leiaks koha Bosnia ja Hertsegoviina poliitilises tulevikus.
Olen nõus härra Jules Maateniga, et kõik Lääne-Balkani riigid jagavad vaadet, et ühel päeval saavad nad Euroopa Liidu liikmeteks, kui nad täidavad selleks vajalikud tingimused, mis põhinevad Kopenhaageni kriteeriumidel.
See peab paika ka Bosnia ja Hertsegoviina puhul; neile kehtivate tingimuste osas ei ole mingisuguseid otseteid või järeleandmisi ning kõik, kes vastupidist arvavad, eksivad.
On väga tähtis, et see õige mõtteviis juurduks Bosnia ja Hertsegoviina enda poliitilises arutelus selleks, et riigi kodanikud saaksid teha omi järeldusi selle kohta, millist poliitikat oma demokraatlikult valitud poliitikutelt oodata.
Mina näen Bosnia ja Hertsegoviina tulevikku järgmiselt ning minu vaatepunkt tuleneb koostööst Javier Solanaga, kellega me oleme selle riigi tuleviku ja Euroopa Liidu rolli üle seal mitmeid teatisi koostanud.
Esiteks on meie eesmärk liikuda eemale Daytoni ajastust Brüsseli ajastusse, ehk siis rahvusvahelise kogukonna kõrge esindaja ajastust Euroopa Liidu tugevdatud esindatusele Bosnias ja Hertsegoviinas.
See tähendab arvatavasti ka seda, et Euroopa Liidu eriesindaja ja Euroopa Komisjoni esinduse juhataja ametikohta peab täitma üks ja seesama inimene, et me saaksime Euroopa Liidu poliitilisi ja majanduslikke ressursse võimalikult hästi ära kasutada.
Loomulikult ei saa protektoraat taotleda Euroopa Liidu liikmeks saamist ning sel põhjusel on see üleminek protsessi orgaaniline osa, oluline element Bosnia ja Hertsegoviina tihenevates suhetes ELiga ning seepärast on ka selle muutusteprotsessi tingimuste täitmine riigi poliitikute ja eriti selle kodanike huvides.
Sellel küsimusel on ka poliitiline tähtsus, kuna on liiga lihtne süüdistada Bosnia ja Hertsegoviina probleemides rahvusvahelist kogukonda, kui inimesed ei taha peeglisse vaadata.
On liiga lihtne süüdistada kõrget esindajat, kui peaks pidama läbirääkimisi ning üritama jõuda kokkuleppele oma kaasmaalastega.
Loodan, et selles suhtes muutub Bosnia ja Hertsegoviina poliitiline kultuur paremaks ja küpsemaks ning et riigi meedia võtab endale ka vastutuse selle eest, et negatiivne natsionalistlik keel ei saaks rohkem sõnajõudu, kui sellel hetkel juba on.
Teiseks vajab riik põhiseaduse reformi, et oleks võimalik luua elujõuline valitsussüsteem.
Hetkel on Bosnia ja Hertsegoviina valitsussüsteem liiga kulukas, ebatõhus ja lihtsalt mitteühilduv Euroopa Liidu liikmeks saamise nõuetega.
Vastavalt tuleb reformida ka põhiseadust - evolutsiooni, mitte revolutsiooniga - ja mul on hea meel nentida, et on märke sellest, et juhtivad poliitikud juba arutlevad sellel teemal.
Kolmandaks ja viimaseks - viisadest loobumine on oluline osa Bosnia ja Hertsegoviina tulevikust Euroopas ja olen kindel, et sellega saab riik ka sisse Euroopa põhivoolu, mis on kindlasti riigi enda, selle kodanike ja ka Euroopa Liidu huvides.
<D>
(EL) Proua juhataja, tahaksin muidugi mainida, et vaatame praegu läbi kümnendat aruannet ombudsmanilt, kes 2006. aastal sai 3889 elektroonilist kaebekirja, millest 3619 oli saadetud üksikisikute poolt.
3889 kaebusest jäi 3051 väljapoole ombudsmani volitusi.
Teisisõnu, ühe aasta jooksul esitati 838 volituste alla kuuluvat kaebust.
Sellepärast ma arvan, et ombudsmani osakond on töötajate arvult ja vahenditelt piisavalt suur, et toime tulla 838 kaebusega, mis muidugi puudutavad peamiselt komisjoni ja Euroopa Personalivaliku Ameti haldusomavoli ning vähemal määral Euroopa Parlamenti ja nõukogu.
Muidugi on soovitatav, et ombudsman avaldaks parimate haldustavade loetelu.
Ma siiski ei tea, kas ta osakond lubab kodanikel esitada kaebusi ta enda töö kohta.
Mul on kahju, et petitsioonikomisjoni raport viitab üksnes Euroopa Personalivaliku Ametile ja mitte Euroopa ombudsmanile, kes praeguseni ei ole läbi viinud ametikohustuste täitmise kontrolli oma osakonna kohta.
Sellega ei nõua me ombudsmani statuudi muutmist, vaid pigem õiguste tugevdamist, mida oleme talle juba andnud.
See peaks tal võimaldama näidata kohast austust kodanikele, olla väga aktiivne Euroopa institutsioonide täpsel haldamisel ning austada kodanike, Euroopa Parlamendi liikmete ja konfidentsiaalsusnõuet täitvate töötajate isikuandmeid.
Euroopa Kohus peaks tegutsema sõltumatult, ombudsmani sekkumiseta, ning tuleks austada ka tõhusaid rahvusvahelisi agentuure, mis tegutsevad sõltumatult põhiõiguste kaitseks.
Meie toetus Euroopa ombudsmanile ei ole piiritu.
<D>
(DE) Härra juhataja, volinik, daamid ja härrad, lubage mul tänada raportööri selle raporti esitamise eest.
Usun, et selles kontekstis on oluline märkida, et me peame vaatlema energiapoliitikat mitmete erinevate eesmärkide seisukohalt.
Kuidas me suudame tagada varustuskindluse, kuidas me suudame tagada, et see ei kahjusta keskkonda, ning kuidas me saaksime selle ka hea hinnaga?
Kui me neid kolme tegurit kõikides aruteludes arvesse võtame, mõistame peagi, et taastuvatel energiaallikatel on oma roll, tõenäoliselt tähtis roll energia kujundamisel tulevikus, kuid vaid see sektor ei saa lahendada energiavarustuse probleeme hinnakujunduse, keskkonnamõju või varustuse kindluse osas.
Seepärast on tähtis esitada küsimusi, mida mitmed tänased sõnavõtjad on juba esitanud, näiteks vaadata küsimust, kuidas ja kus me saame kasutada taastuvenergiat majanduslikult kõige arukamal viisil, nagu me teeme teiste ressurssidega.
Peame kaaluma, kuhu me saaksime paigutada euro kõige kasulikumalt, mis tähendab, et me ei tohi näiteks edendada päikeseenergiat piirkonnas, kus tingimused selle kasutamiseks ei ole kõige paremad.
Peame kaaluma, kas otsused ja osakaalud, kas siduvad eesmärgid viivad meid tõesti edasi või oleks mõistlikum teha natuke enam, et edendada subsidiaarsust ja toetada algatusi, mis lähevad hoopis teises suunas teistes sektorites sõltuvalt asjaomasest liikmesriigist, viies samasuguse eesmärgini.
Samal ajal peame määratlema puudused, mis taastuvate energiaallikate puhul samuti olemas on.
Me juba arutleme biokütuste üle.
Kuus kuud tagasi ei kerkinud see küsimus isegi mitte päevakorda.
Oleme vahetanud mõtteid tuuleenergia ja selle põhjustatud kahjustuste üle.
Minu riigis on probleeme tuuleenergia arendamiseks piisava ruumi leidmisega.
See ei tähenda ei-ütlemist taastuvatele energiaallikatele, vaid eristatud mõttevahetust ja eristatud vastust, sest lõppude lõpuks ei tohi tundlik energiapoliitika tekitada asjatuid lootusi, mida täita ei suudeta, vaid peab tekitama lootusi, mida suudetakse täita samm sammult.
Ma tänan komisjoni väga avatud ja eristatud lähenemisviisi eest.
<D>
(IT) Härra juhataja, daamid ja härrad, öeldakse, et tervishoiuteenused on Euroopa sotsiaalmudeli peamine tugisammas.
Sel põhjusel näib täiesti õige, et me peaksime vaatlema seda teemat eesmärgiga tagada kõigile tervisekaitse kõrge tase ja võrdne juurdepääs tervishoiuteenustele; kahjuks näib, et arutamisel olev tekst ei kujuta endast sammu selles suunas.
Me peame hoiduma ründamast aluspõhimõtet, mille pärast see direktiiv tuleks välja anda; see aluspõhimõte on tagada vaba liikumise raamistiku kohane kodanike õigus saada kasu tervishoiuteenustest Euroopa Liidus.
Praktikas võib seda teksti pidada vahendiks, millega avada ühenduse tervishoiuturg; tegemist on üsna uuelaadse olukorraga, mis võib vabalt anda tervishoiuteenuste saamise õiguse jõukatele inimestele.
Tekstis sätestatakse vaid patsientide makstud kulude ja elukohariigi võrreldava hinnaga tervishoiuteenuse eest makstud kulude hüvitamine, jättes tähelepanuta ravi osutavasse riiki reisimise ja seal viibimise kulud.
Käsitletud on ka muid tähtsaid aspekte, alates vajadusest tagada ühenduse tasemel teenusestandardid ja lõpetades sellise olulise teemaga nagu teabeedastus.
Ülalnimetatud põhjustel leian, et me vajame üksikasjalikku mõttetööd, mille tulemusena saaksime koos anda Euroopa kodanikele vastused, mida praegu veel direktiivis ei ole.
<D>
(NL) Austatud juhataja!
Viisavabaduse kehtestamine selliste riikide nagu Bosnia ja Hertsegoviina ning Albaania jaoks on väga halb idee.
Oma selgitavates märkustes ütles Tanja Fajon just nende sõnadega, et see on peamiselt üliõpilastele ja noortele inimestele, kes sõpradele ning perekonnale külla tulevad.
See on kas tõeline naiivsus või teesklete ainult naiivsust, et aktiivselt reaalsust eitada.
Väidate näiteks oma raportis, et viisanõude kaotamine vähendab etnilist ja poliitilist ebastabiilsust.
Olgem ausad, ainus, mida sellega saavutame, on see, et impordime suure osa sellest ebastabiilsusest Euroopa Liitu.
Loeksin teile ette ühe tsitaadi Europoli, Eurojusti ja Frontexi aruandest ELi sisejulgeoleku kohta.
See on 2010. aasta 7. mai dokument, milles on öeldud, et Albaania, Kosovo, Serbia, Montenegro ja endise Jugoslaavia Makedoonia Vabariik on transiitriigid, mille kaudu tuuakse ELi ebaseaduslikke rändajaid ning inimkaubanduse ohvreid seksuaalseks ekspluateerimiseks, kanepit, heroiini, kokaiini, sigarette, sünteetilisi uimasteid ja lähteaineid, võltsitud euro pangatähti ning tulirelvi.
Esile tulevad albaania keelt kõnelevad organiseeritud kuritegevusega tegelevad rühmad, kes on seotud eeskätt heroiinikaubanduse ja naistega kauplemisega seksuaalseks ekspluateerimiseks.
Tsitaadi lõpp.
Selle asemel et kontrollimist suurendada, kaotame nüüd hoopis viisanõude, avame oma uksed ja muudame imporditud kuritegevuse probleemi veelgi tõsisemaks.
<D>
(SK) Inimõiguste rikkumiste vastases tegevuses osalemine peab alati olema Euroopa Liidu esmatähtis eesmärk.
Kuuba poliitvang Orlando Zapata suri pärast näljastreiki.
Veel üks Kuuba vang peab näljastreiki protestiks 25 vangi nimel, kes on väga halva tervise juures ja kelle elu on ohus.
See ei ole lahendus, mida Hispaania valitsus soovitas, kui ta pakkus nälgivale vangile varjupaika.
Mind paneb imestama Hispaania valitsus, kes on praegu Euroopa Liidu eesistuja, sest tema ettepanek ei lahenda olukorda.
Poliitvangide viivitamatu vabastamine on üsna keeruline.
Ja ma palun ka volinik Piebalgsil lasta Euroopa Komisjonil alustada läbirääkimisi Kuuba valitsusega, et võimaldada Rahvusvahelisel Punasel Ristil Kuuba poliitvange külastada.
See lubaks anda objektiivse hinnangu nende seisundile ja aidata edasistes läbirääkimistes.
Punasel Ristil lubati seda teha ka Guantánamo vanglas.
<D>
kirjalikult. - (FR) Ma hääletasin selle teksti poolt, mis nõuab liikmesriikide osalemist vajalike andmete kogumisel, mis on vajalik efektiivse energiastatistika koostamiseks.
See on vältimatu eeltingimus selleks, et Euroopa Liit saaks täita püstitatud eesmärki: luua järk-järgult sidus Euroopa energiapoliitika ja rääkida ühehäälselt rahvusvahelisel tasandil.
Komisjon peab tagama statistika võrreldavuse, läbipaistvuse, üksikasjalikkuse ja paindlikkuse.
EL on võtnud kohustuseks vähendada kasvuhoonegaaside heidet 2020. aastaks 20% võrra ning tõsta taastuvate energiaallikate osatähtsust 2020. aastaks 20%-ni EL-i kogu energiatarbimisest, kusjuures biokütuste jaoks kehtestatud osatähtsus on 10%.
Energiastatistika süsteemi peab saama kohaldada neile ettevõtetele ning võtta arvesse energiatõhususe, taastuvate energiaallikate, kasvuhoonegaaside, tuumaenergia arengu ja biokütuste kasutuselevõtmise kasvavat tähtsust.
Samuti tuleb suurt tähelepanu pöörata põhikütuste varustuskindlusele.
Võimalike ELi tarnekriiside lahendamise ettenägemiseks ja koordineerimiseks on vaja ajakohasemaid ja täpsemaid andmed ELi tasemel.
<D>
- (SK) Ma tahaksin väljendada oma tunnustust Euroopa Liidu 2009. aasta üldeelarvet puudutavale resolutsioonile, mille esitasid eelarvekomisjon ja selle raportöör Jutta Haug.
Resolutsiooni tekst toob Euroopa Liidu järgmise aasta eelarvega seotud riskid põhjalikult ja igakülgselt välja.
Minu arvates seisneb peamine küsimus, mis on endiselt lahtine, selles, kuidas katta eelarveliste vahenditega Euroopa Liidu kava finantskriisi tagajärgedega toime tulemiseks.
Kriisi ulatus ja suund ei ole veel täiesti selged.
Kõige olulisemad algatused on seotud jätkusuutliku arenguga, tööhõive suurenemisega ning väikeste ja keskmise suurusega ettevõtete toetamisega, samuti piirkondadevahelise ühtekuuluvuse toetamisega, mis on üks tähtsamaid Euroopa majanduskasvu stimuleerivaid tegureid.
2009. aastal kasutatakse struktuuri- ja ühtekuuluvusfondide raha eeldatavasti kiiremini, eriti uutes liikmesriikides.
Seepärast on asjakohane rõhutada eelarvepädevate institutsioonide kohustust tagada õigel ajal täiendavad maksed.
Nende maksete üks võimalik allikas võiks olla 7,7 miljardi euro suurune reserv, arvestades mitmeaastase finantsraamistiku maksete ülemmäära.
Sellega seoses on hädavajalik võtta meetmeid, et lihtsustada struktuuri- ja ühtekuuluvusfondide mehhanisme ja seeläbi suurendada võimalusi nende kasutamiseks Euroopa Liidu liikmesriikides.
<D>
raportöör. - Härra juhataja, mul on hea meel tutvustada raportit Euroopa Liidu kodakondsusega seotud probleemide ja tulevikuväljavaadete kohta, mille kodanikuvabaduste, justiits- ja siseasjade komisjon eelmisel kuul ühehäälselt vastu võttis.
ELi kodakondsus ei asenda liikmesriigi kodakondsust.
See on lisahüve, mis annab ELi kodanikele ainulaadsed õigused, eeskätt vaba liikumise õiguse, õiguse konsulaarkaitsele ja õiguse pöörduda petitsiooniga Euroopa Parlamendi ja Euroopa Ombudsmani poole.
Parlamendi raportis võetakse arvesse komisjoni viiendat aruannet liidu kodakondsuse kohta, mis hõlmab ajavahemikku 1. maist 2004 kuni 30. juunini 2007.
See oli ainulaadne aeg.
Viis aastat tagasi, 1. mail 2004, liitus Euroopa Liiduga kümme uut liikmesriiki.
See liitumine, eriti Kesk- ja Ida-Euroopa riikide liitumine tõi kaasa seninägematus ulatuses liidusisese rände.
Euroopa Liidu uued kodanikud võtsid omaks neile antud õigused, eriti vaba liikumise õiguse.
Nad kasutasid võimalust õppida välismaal ja oma tööturu avanud riikides ka võimalust seaduslikult töötada.
Ulatuslik ränne tekitab aga vastuvõtjariikidele palju probleeme.
Need puudutavad nii riigi- kui ka kohalikke asutusi.
Kohalikud asutused, eriti need, kes vastutavad majutuse, tervishoiu ning alg- ja põhiharidusega seotud teenuste osutamise eest, seisavad sageli vastamisi uute sisserändajate igapäevaste probleemidega.
Palju on tehtud nii lõimumise hõlbustamiseks kui ka selleks, et aidata uutel tulijatel kasutada vastuvõtjariigi kodanikega samasuguseid õigusi.
Siiski tuleb ette diskrimineerimise juhtumeid.
Mõnikord tehakse seda õigusaktides esinevate lünkade tõttu, mõnikord selle tõttu, et ei teata täpselt, kuidas õigusakte kohaldada.
Kodanikuvabaduste, justiits- ja siseasjade komisjon lähtus oma töös väga konstruktiivsest ja praktilisest vaatenurgast.
Meil oli fraktsioonidevaheline kokkulepe, mille kohaselt oli esmatähtis esile tuua probleemsed valdkonnad ning võtta meetmeid nende parandamiseks, nii et liikmesriikide riigi- ja kohalikele asutustele tagatakse vajalikud vahendid ja toetus.
Meie peamine mure seisnes selles, et kodanikke ei takistataks mitte mingil viisil oma õigusi kasutamast.
Teist õigust, mida ma nimetasin - konsulaarkaitset -, kohaldatakse kahjuks ikka veel halvasti.
Sellele asjaolule juhiti meie tähelepanu kõige ehedamal kujul siis, kui meie oma kolleegid leidsid end Mumbais toimunud terrorirünnakute ajal ehmatavas olukorras.
Kui Euroopa Parlamendi liikmetel oli niisuguses äärmuslikus olukorras probleeme oma konsulaarkaitse õiguste kasutamisega, siis missugused on keskmise kodaniku võimalused tunduvalt tavapärasemates oludes?
Vajadus suurendada kodanike teadlikkust oma õigustest oli kogu raportit läbinud võtmeküsimus ja selleks soovitati võtta mitmeid meetmeid.
Kui vaid 31% kodanikest leiab, et neid on nende õigustest hästi teavitatud, siis on meil vaja veel palju teha.
Ma loodan, et komisjon võtab parlamendi soovitusi arvesse ja annab konkreetsetest edusammudest ülevaate oma kuuendas aruandes.
Lõpetuseks soovin tänada variraportööre, fraktsioonide töötajaid ning kodanikuvabaduste, justiits- ja siseasjade komisjoni sekretariaati suure töö eest.
Soovin eriti tänada ka kõiki neid, kes osalesid raporti avalikul kuulamisel, eriti vabaühenduste esindajaid.
On iseäranis sobiv, et kodakondsust käsitleva raporti lõppversiooni koostamisel võeti vabaühenduste kaudu kodanike häält kuulda.
<D>
komisjoni liige. - Läbirääkimised vabakaubanduslepingu üle Koreaga on kõige kaugelearenenumad ELi käimasolevatest kaubandusläbirääkimistest.
Pärast kahte aastat läbirääkimisi on meil nüüd käeulatuses laiaulatuslik leping ELi suuruselt neljanda kaubanduspartneriga väljaspool Euroopat.
Vabakaubandusleping Koreaga tooks uut juurdepääsu turule paljudes ELi eksportijate huvivaldkondades.
Näiteks kõrvaldaks leping kiiresti 1,6 miljardi euro ulatuses tollimaksu ELi eksportijate huvides; see tagaks kindla korra mittetariifsete tõketes prioriteetsetes sektorites, nt mootorsõiduki-, ravimi- või tarbeelektroonikasektorid; see tagaks olulist uut juurdepääsu turgudele, mis pakuvad ELi teenusepakkujatele erihuvi; see pakuks seni kõige ambitsioonikama paketi intellektuaalomandi õiguste, riigihangete, säästva arengu ja teiste eeskirjadega seotud küsimuste kohta; ning see näeks ette uusi viise kodanikuühiskonna kaasamiseks järelevalvesse selle üle, kuidas vabakaubanduslepingut rakendatakse, ning kaitseks meie tundlikkust asjaomaste korraldustega.
Vabakaubandusleping tagaks kasuliku võrdluspunkti ka teisteks läbirääkimisteks.
Lisaks näitaks kõnealuse lepingu sõlmimine praegu mõlema poole pühendumist avatud turgudele ühe vastusena praegusele majanduskeskkonnale.
Kaheksanda vooru läbirääkimiste lõpus 2009. aasta märtsis tegid mõlemad pooled olulisi tehnilisi edusamme oma tasemel, kuid teatav hulk keerulisi küsimusi on endiselt lahendamata.
ELi kaubandusvolinik Ashton ja Korea kaubandusminister Kim kohtusid seejärel 2. aprillil 2009. aastal Londonis.
Vaatamata intensiivsetele aruteludele ei olnud võimalik ületada erinevusi ülejäänud küsimustes, näiteks tollimaksutagastuse ja päritolureeglitega seoses.
Komisjon konsulteerib praegu parima viisi suhtes, kuidas edasi tegutseda.
<D>
kirjalikult. - Tegemist on julgustava aruandega Makedoonia edusammude kohta.
Edu võti on erinevate parteide vahel saavutatud uus poliitiline konsensus.
Sarnane konsensus oli minu riigi, Eesti, jaoks väga suureks abiks ELiga ühinemisel.
Rahvastevaheliste suhete stabiliseerimine, finantsreformid ja edukas võitlus organiseeritud kuritegevuse ja korruptsiooni vastu on vaid mõned selle protsessi teetähised.
Me eeldame, et samaaegselt vähemuste õiguste tagamisega kasutatakse suuremat autonoomiat vastutustundlikult Makedoonia riigi kui terviku kindlustamiseks.
Makedooniat tuleb kiita ka Kosovo ja Serbiaga heanaaberlike suhete hoidmise eest.
Makedoonia kodanike pääs ELi riikidesse on muutunud pakiliseks probleemiks.
Meil on vaja võimalikult kiiresti kasutusele võtta samad viisalihtsustusreeglid, mis kehtivad Horvaatia suhtes.
Makedoonia saavutatud muljetavaldava edasimineku taustal soovitan tungivalt, et komisjon alustaks ühinemisläbirääkimisi juba 2008. aastal.
Lõpetuseks pöördun meie Kreeka sõprade poole, et nad näitaks üles head tahet ja paindlikkust mõistliku kompromissi saavutamisel, mis võimaldaks Makedoonial vabastada ennast Tito kommunistliku liitriigi häbimärgist.
<D>
(RO) UNICEFi ja sihtasutuse "Social Alternatives” Rumeenias läbi viidud uuringu kohaselt on peaaegu 350 000 lapsel vähemalt üks vanematest ja ligi 126 000 lapsel mõlemad vanemad välismaal tööl.
Need tulemused on murettekitavad.
Ma usun, et seda olukorda saab parandada järgmiste meetmete vastuvõtmisega:
1.
Rändajate päritoluriikide ja tööjõudu vastu võtvate riikide valitsused koos Euroopa Komisjoniga peaksid koostama ühisprogrammi, mis pakub võõrtöötajatele võimalust saada osa konkreetsetest lastehoiuteenustest, kooliprogrammist ja haridussüsteemist, samuti keelekursustest.
Need teenused peaksid olema kättesaadavad iga võõrtööjõudu kasutava sektori puhul.
2.
Euroopa Komisjon ja võõrtöötajaid palganud riikide valitsused peaksid välja töötama strateegia, et anda tööandjatele teatud vahendeid töötajatele kindla teenuspaketi pakkumiseks, mis võimaldaks võõrtöötajatel oma lapsed töökohariiki kaasa võtta.
Ma arvan, et nimetatud meetmed soodustaksid nende laste harmoonilist arengut ja kasvu, kuna ka nemad esindavad Euroopa tulevikku.
<D>
kirjalikult. - (PT) See raport on täis vastuolusid.
Ühest küljest kasutatakse selles väga kiitvat sõnastust vanemate inimeste kohta.
Teisest küljest esitatakse selles aga põhilised meetmed, mis tegelikkuses ohustavad eakate inimeste ja kõigi töötajate õigusi.
Toon siinkohal mõned näited:
soodustatakse erapensionisüsteeme, seades sellega tähtsale kohale finantssektori huvid ja unustades tõsised tagajärjed, mida selline tegevus on juba kaasa toonud, seda eelkõige Ameerika Ühendriikides, kus miljonid pensionärid jäid rahata, mis sundis riiki sekkuma;
soodustatakse riigi sekkumist osalise tööaja ja paindliku töökeskkonna suuremaks kasutamiseks, unustades nende tavade tagajärjed, näiteks töötamise kui väärtuse vähenemine, madalad palgad, ebastabiilne töö ja suurem arv töötajaid, kelle sissetulekud jäävad allapoole vaesuspiiri;
soodustatakse pensioniea tõstmist.
Kõigil neil põhjustel hääletasime raporti vastu, kuigi tunnistame, et sellel on teatavad head küljed, mida raportiga edendatav neoliberaalne poliitika siiski kahjustab.
<D>
(NL) Austatud juhataja, eesmärk vähendada 2020. aastaks kasvuhoonegaaside heitkoguseid 20% on kindlustatud.
Kuid me ei peaks seda naljana võtma.
Juba see eesmärk oli väga ebapiisav.
Teadlased ütlevad, et peaksime vähendama heitkoguseid 25% ja isegi 40%.
Mul on väga kahju, et oksjonisüsteemi energiat mittetootvas sektoris niimoodi õõnestati.
Isegi 2020. aastal eraldame 30% tasuta saastekvoote ning 100% oksjoni eesmärk saab tõeks alles 2027.
See saadab väga halva sõnumi neile, kes hakkavad Kopenhaagenis maailma kliimakokkuleppe üle arutlema, olgugi et parim vastus süsinikdioksiidi lekke küsimusele on tegelikult üleilmne kokkulepe.
Mitte ükski üleilmne kokkulepe ei tähenda seda, et oksjonisüsteemi õõnestatakse edasi asjaolu tõttu, et tasuta saastekvoote antakse 96%le ettevõtetest.
Väiksemad oksjonite sissetulekud tähendavad väiksemaid investeeringuid jätkusuutlikusse energiasse ning teadus- ja arendustegevusse.
Küsiksin Avril Doyle'ilt järgmist: kas te kujutate ette, kui paljud oksjonitulud nüüd langevad, kui see süsteem on täielikult õõnestatud?
<D>
nõukogu eesistuja. - (PT) Poliitiline olukord Bosnia ja Hertsegoviinas on väga hapras seisus.
Rahvusvahelise Kohtu otsus kaasuse kohta, mille esitas veebruari lõpus Bosnia ja Hertsegoviina Serbia ja Montenegro vastu genotsiidi konventsiooni kohaldamise kohta, tõi pinnale vastuolud, mis tundusid olevat teatud määral leevenenud pärast ministrite nõukogu 9. veebruaril.
EL ütles Bosnia ametivõimudele, et ta kardab, et poliitilise kliima halvenemine riigis, riikliku retoorika tagasitulek ja poliitilise tahte puudumine kokkuleppeni jõudmiseks ohustavad reformiprotsessi.
Bosnia ja Hertsegoviinal on vaja tõhusalt tegutseda iseseisva majandusliku ja haldusliku üksusena, et tagada edusammud oma kodanike jaoks ning teel ELi liikmelisuse suunas.
Mis puutub suhetesse ELiga ning stabiliseerimis- ja assotsieerimisprotsessi, lõpetati tehnilised kõnelused stabiliseerimis- ja assotsieerimislepingust detsembris, kui kõik liikmesriigid olid andnud oma täieliku toetuse tehniliste läbirääkimiste tulemustele kõnealuse lepingu alal 3. mail.
Stabiliseerimis- ja assotsieerimislepingu alaste kõneluste lõppjäreldust on toetanud käegakatsutava progressi puudumine politseireformis.
Hiljuti nimetatud kõrge esindaja / ELi eriesindaja Miroslav Lajčak, kes võttis ameti üle juuli alguses, seadis oma esmasteks ja otsesteks prioriteetideks, kooskõlas rahu tagamise nõukogu juhtorgani ning Euroopa Liidu Nõukogu murega, konstruktiivse poliitilise kliima loomise ning politseijõu uuesti üles ehitamise.
Selles kontekstis on kõrge esindaja / ELi eriesindaja kindel, et edusamme on võimalik saavutada käesoleva kuu lõpuks.
<D>
(SK) EL-Venemaa tippkohtumine saab õigusega suure tähelepanu osaliseks.
Võttes arvesse Venemaa olulist geopoliitilist asukohta ja selle kestvaid ajaloolisi ja kultuurilisi sidemeid Euroopaga, siis toetan ma tugeva poliitilise partnerluse rajamist ELi ja Vene Föderatsiooni vahel.
See partnerlus peaks hõlmama vastastikkust abi kaitseküsimustes, nimelt võitluses terrorismi ja organiseeritud kuritegevusega, ja takistuste eemaldamist vabakaubanduselt ning reisimiselt.
Me ei saa aga jätta kahe silma vahele Euroopa Liidu ja Venemaa vahelistes suhetes eksisteerivaid mitmeid problemaatilisi aspekte.
Selles suhtes on oluline, et EL räägiks ühel häälel.
Ükski liikmesriik, mis võtab ühist välis- ja julgeolekupoliitikat tõsiselt, ei tohiks rajada Venemaaga selliseid kahepoolseid suhteid, mis kahjustaksid liikmesriikide õiglasi huve.
Tundlikes välispoliitilistes küsimustes peaksid EL ja Venemaa saavutama konsensuse, mis põhineb rahvusvahelise õiguse ja territoriaalse puutumatuse austamisel, nagu Serbia ja Kosovo puhul.
Lõpetuseks ma sooviksin öelda, et EL peaks aitama Venemaal arendada ja tugevdada demokraatiat, õigusriiki ja inimõiguste kaitset.
<D>
(DE) Härra president, daamid ja härrad, ma tahaksin kasutada ühte meie kodukorra artiklit ja teha isikliku avalduse seoses teiste fraktsioonide kolleegide mitmete märkustega komisjoni presidendile suunatud minu kõne kohta.
Ma ei soovi siinkohal arutelu juurde tagasi minna; minu arvates on selge, et esineb nii nõustumist kui ka lahkarvamusi.
Isegi komisjoni presidendi viimased sõnad ei suuda varjutada tõsiasja, et tema järjekindlus Lissaboni strateegia ja Lissaboni strateegia suuniste muutmata jätmise osas kannab teatud poliitilist sõnumit.
Tema sõnumiks on see, et need suunised ei vaja mingisugust muutmist.
Meie sõnum on, et neid tuleb muuta, et parandada sotsiaalset kaasatust Euroopas.
Selles ongi erinevus!
(Aplaus)
Kuid härra president, minu jaoks on kaks asja vastuvõetamatud ning ma soovin, et see oleks täiesti selge.
Kui härra Watson ja eriti härra Karas püüavad luua täiskogus muljet, et väiksemgi komisjonile suunatud kriitiline märkus on pühaduseteotus, kuna see tekitab Euroopa institutsioonide vahelise lõhe, siis ei saa me sellega nõustuda.
Euroopa Parlamendi kohuseks on öelda komisjonile, millises suunas minna.
(Aplaus)
Peale selle on minu kui selle fraktsiooni esimehe kohuseks tõsta esile seda, et me tajume Euroopas sotsiaalset tasakaalustamatust.
Kui teie olete teistsugusel seisukohal, siis on see teie asi.
Kuid siiski pole komisjoni kriitika öelda, et me tahaksime selle suuniseid muuta.
Selle kriitika muutmine institutsioonide vaheliseks eriarvamuseks teenib vaid ühte eesmärki, poliitilist ja ideoloogilist eesmärki.
Ma hoiatan teid: kui te tahate komisjoni liberaalide ja fraktsiooni PPE-DE nurka suruda, siis jätab see mulje, et tegemist on liberaalide/ fraktsiooni PPE-DE komisjoniga, ning see on viga, kuna te portreteerite komisjoni ideoloogilises võtmes.
Me ei soovi seda; me jääme komisjoni puhul poliitilise koostöö juurde.
Teie, mitte meie, surute härra Barroso paremasse nurka!
(Lärm ja aplaus)
Kuid me tahame sotsiaalselt õiglast poliitikat.
Seda me siin propageerime ning me ei lasku institutsioonilisse vaidlusse kui me peame poliitilist arutelu!
(Aplaus)
<D>
Härra juhataja, komisjoni teatises on öeldud, ma tsiteerin "Loomatervishoid ei tähenda mitte ainult seda, et loomade hulgas ei esineks haigusi, vaid oluline on ka suhe loomade tervishoiu ja kaitse vahel.”
Toidus esinevate veterinaarravimite jääkide maksimaalseid piirnorme käsitleva õigusakti raportöörina soovin rõhutada, et nimetatud olulise küsimuse lahenduseks on lubatud veterinaarravimite nõuetekohane kättesaadavus, eriti seoses vähem levinud liikide veterinaarravimitega (MUMS), nagu me neid Euroopas nimetame.
Komisjon peab probleemiga viivitamata tegelema.
Viimase kahe aastakümne jooksul on loomavaktsiinide vajalikul määral kättesaadavus, et vaktsineerida Euroopa Ühenduse suurt hulka erinevaid loomaliike, olnud üha suurenev väljakutse.
Paljud asjaosalised on selle aja vältel teinud märkimisväärseid jõupingutusi ravimite kättesaadavuse parandamiseks.
Jõupingutustest hoolimata olukord halveneb.
Usaldusväärsete ravimite puudumine kujutab ohtu loomade tervisele ja heaolule ning tarbijate turvalisusele.
Samuti põhjustab see olulisi probleeme loomaomanikele, karjakasvatajatele, veterinaararstidele ja valitsustele.
Kui loomi ei ravita või ravitakse loata või sobimatute ravimitega, siis tekitab see suuri probleeme loomade tervisele ja heaolule, ning ravimata või valesti ravitud loomade zoonootilised haigused mõjutavad loomaomanikke ja tarbijaid.
Ilmnevad ka rahalised, õigusalased ja kaubanduslikud mõjud erinevatele sidusrühmadele, sest ravimite puudusel võib olla negatiivne mõju maaelule ja põllumajandusele üldiselt.
Veel enam, praegune probleem seoses ravimite kättesaadavusega ELis mõjutab meie loomade tervist ja heaolu, ühenduse toiduohutust ja rahvatervist, kuid lisaks sellele kahjustab ka ELi võimekust järgida Lissaboni tegevuskava ning lõigata suurt kasu Euroopa põllumajanduse ja akvakultuuri heaks.
Seetõttu kutsun volinikku üles pühenduma sellele, et loomatervishoiustrateegiasse kaasataks veterinaarravimite direktiivi kiire läbivaatamine ja selles käsitletaks ka ravimite kättesaadavuse küsimust.
Me ei tohi oodata kriisiolukorra tekkimist haiguspuhangute tagajärjel, me peame sujuvalt parandama veterinaarmeditsiini õigusakte, sest suure mõjuulatusega haiguste laiaulatuslikud taudipuhangud ELis ületavad tagajärgede ja maksumuse poolest need kulutused, mis on vajalikud asjakohase ja vastava kättesaadavuse arendamiseks...
(Juhataja katkestas kõneleja.)
<D>
fraktsiooni IND/DEM nimel. - Härra juhataja, igas ELi liikmesriigis leidub inimeste rühmi, keda peetakse erinevaks, näiteks rahvuse, keele, riietumisstiili, mängitava muusika ja usutalituste tõttu.
Kui inimesed kõnealuses riigis on omaks võtnud austuse iga inimese sisemise väärikuse vastu, siis nähakse neid erinevusi rikastavatena ja inimesi väärtustatakse.
Tegelikult, kui inimväärikust peetakse väärtuslikuks, siis ei käsitleta vähemusi üldse negatiivselt.
Siiski, paljudes riikides on see austus nõrk või puudub üldse.
See toob kaasa diskrimineerimise, mille käigus vähemusi kiusatakse taga või jäetakse kõige vaesematesse tingimustesse.
Me nõuame Kopenhaageni lepingus, et kõik ELiga ühineda soovivad riigid peavad oma territooriumil rakendama kõigi austamise vähemalt vähimat vastuvõetavat taset.
See põhimõte laguneb, kui me neid kriteeriume ignoreerime ja võtame liikmeks riike, kus inimesi marginaliseeritakse ja väärkoheldakse.
Näiteks Iirimaal paigutati meie ühinemise ajal ja aastaid pärast seda paljud puudega lapsed ja täiskasvanud asutustesse kõige halvematesse tingimustesse.
Täna, vaatamata Kopenhaageni kriteeriumide kasutuselevõtule, on paljud haavatavad vähemused sarnastes jubedates tingimustes riikides, mis on hiljuti ELiga ühinenud või plaanivad seda teha.
Neil juhtudel ilmselgelt ignoreeriti Kopenhaageni kriteeriume ja vähemuste kohtlemist ei peetud liikmeks saamisel takistuseks.
See teeb tühjaks lepingu eesmärgi.
Kui riik peab ELiga ühinemiseks täitma Kopenhaageni kriteeriumid oma inimeste kohtlemise osas, siis peaks olema võimalik liikmelisus peatada, kui ta seda ei tee.
<D>
Komisjon on oma teatises püüelnud rangemate ja ühtsemate kriteeriumide poole looduslikult ebasoodsate tingimustega piirkondade talunikele toetuse määramisel.
Samuti on komisjon püüdnud korrigeerida kompenseerivate toetuste ebavõrdset määramist liikmesriikide vahel, mis tuleneb erinevustest klassifitseerimises, eelkõige nn "tavaliste vähem soodsate piirkondade” osas.
Need toetused on üliolulised tööhõive ja maakogukondade säilitamisel, põllumajandusmaa pideval kasutamisel ning bioloogilise mitmekesisusele ja kultuurmaastiku säilitamisel.
Olen raportiga üldiselt rahul ja eriti regionaalarengukomisjoni arvamusega, mis püüab kindlustada äärepoolseimate piirkondade huve, sest saared on komisjoni teatisest välja jäetud.
Subsidiaarsuse põhimõttega kooskõlas tundub mulle loogiline, et tavaliste vähem soodsate piirkondade tuvastamisel võimaldatakse liikmesriikidel arvestada mitte ainult biofüüsikalisi, vaid ka muid kriteeriume, näiteks saare või äärepoolseima piirkonna staatus.
Samuti tundub mulle oluline, et iga piirkond, mida enam looduslikult ebasoodsate tingimustega piirkonnaks ei loeta, saab kasu üleminekuperioodist, võimaldades toetuste äravõtmise mõju vähendada.
Peame nüüd tagama, et ühise põllumajanduspoliitika üldises läbivaatamises oleksid uued talunikele mõeldud toetuskavad järjepidevalt läbi mõeldud ning põllumajanduspoliitika ja ühtekuuluvuspoliitika oleksid paremini koordineeritud.
<D>
Hr president, eelmise osaistungjärgu protokollis mainitakse teie kõnet, milles rääkisite Strasbourgis detsembris aset leidnud vahejuhtumitest.
Sellest alates olete meie austatud kodukorra artikli 147 alusel enda juurde kutsunud distsiplinaarkaristusele võtmiseks 13 selle parlamendi liiget.
Mulle näib, et see toimus küllalt omavoliliselt.
Ma kahtlen, kas üks teie poolt kutsututest - prl Sinnott meie fraktsioonist - on oma elus üldse kellegi peale karjunud.
Üks teie poolt direktori kabinetti kutsutud liikmetest - austrialasest liige - oli kõnealusel päeval hoopis Frankfurdis, nii et temal peab küll ütlemata vali hääl olema, kas pole nii?
Miks ainult 13?
Nendes niinimetatud korrarikkumistes osales meist umbes 80.
Tegelikult mainisite te ise esimeeste konverentsi istungil mind segaduse ühe põhjustajana, nii et miks mind ei karistata?
Mina olen Spartacus!
("Mina olen Spartacus!" hüüded fraktsiooni IND/DEM liikmetelt)
<D>
fraktsiooni PPE-DE nimel. - (SK) Sooviksin tänada proua Figueiredot raporti suhtes tehtud töö eest.
Raportis on teataval määral loetletud probleeme, millega puutuvad kokku eri tööstussektorites hõivatud naised.
Teatavad probleemid näivad olevat püsivad, nagu soolised palgaerinevused, naiste ebapiisav esindatus ettevõtte direktorite nõukogus või ebapiisavad võimalused töö- ja eraelu kokkusobitamiseks.
Raportis on samuti esitatud teemad, mille üle vähem arutletakse, nagu nt ebapiisav tähelepanu konkreetsetele naistekaitse nõuetele töökohas või sotsiaalsete probleemidele, mis tulenevad tootmise üleviimisest madalamate tootmiskuludega piirkondadesse.
Mõned raporti ettepanekud on vastuolus subsidiaarsuse põhimõttega või kehtestatakse nendega nõuded, mis kahjustavad tööturu osapoolte pädevust ja kollektiivläbirääkimiste protsessi.
PPE-DE fraktsioon neid ettepanekuid ei toeta.
Hoolimata tõsiasjast, et raport on enam-vähem kokkuvõte hästi teadaolevatest probleemidest, rõhutatakse selles tõsiasja, et muudatused neis valdkondades on aeglased, nagu me võime näha näiteks meeste ja naiste palgaerinevuse arengust.
Uuringud näitavad selgelt, et pöördepunkt saabub seoses lastega: sellest ajast alates lähevad meeste ja naiste karjäärid eri suunas.
Kõige raskem on muuta kriitilisi stereotüüpe, seda isegi siis, kui me ei võta neid enam sõna-sõnalt.
Raportis on samuti esile toodud pensioniõiguste ülekantavuse ja paindlikkuse teema, mis tööturu edeneva ühinemise ning tööjõu suurema liikuvuse nõude tõttu muutub üha tundlikumaks teemaks.
Minu arvates tuleks sellele küsimusele asjakohast tähelepanu pöörata.
<D>
nõukogu eesistuja. - Hr juhataja, austatud parlamendiliige, Euroopa Ülemkogu 2005. aasta detsembri otsus anda endisele Jugoslaavia Makedoonia Vabariigile kandidaatriigi staatus oli selle riigi reformisaavutuste tunnustamine.
Euroopa Ülemkogu teatas, et edasisi samme ELi liikmeks saamise suunas arutatakse esmalt laienemissstrateegia alase debati valguses, nagu ette nähtud 2005. aasta 12. detsembri Euroopa Ülemkogu järeldustes, mis lõppes laienemisalase "uuendatud konsensusega", mis rakendati ellu 2006. aasta 14.-15. detsembri Euroopa Ülemkogus; teiseks seoses endise Jugoslaavia Makedoonia Vabariigi nõusolekuga Kopenhaageni kriteeriumidega; kolmandaks seoses stabiliseerimis- ja assotsieerimisprotsessi nõuetega ja stabiliseerimis- ja assotsiatsioonilepingu efektiivse kehtestamisega; ning viimaks seoses täiendava märkimisväärse progressi vajadusega, et vastata muudele liikmeksastumise küsimustele ja kriteeriumitele, mis on öeldud komisjoni arvamuses, ja Euroopa partnerluse prioriteetide realiseerimisele.
Esialgsetes vahearuannetes on komisjon uurinud edusamme detailselt.
Pärast endise Jugoslaavia Makedoonia Vabariigi situatsiooni hindamist, nagu sätestatud komisjoni 2006. aasta ettekandes, kahetses nõukogu 2006. aasta 11.-12. detsembri istungil, et vaadeldud reformide kiirus on 2006. aastal langenud.
2006. aasta 14.-15. detsembril kordas Euroopa Ülemkogu, et iga riigi areng Liidu suunas jääb endiselt sõltuma riigi pingutustest vastata Kopenhaageni kriteeriumile ja stabilisatsiooni- ja assotsiatsiooniprotsessi konditsionaalsusest.
Nõukogu kutsus endist Jugoslaavia Makedoonia Vabariiki võtmealade reformide kiirust tõstma ja Euroopa partnerluses kindlaks määratud prioriteete rakendama, et ühinemisprotsessi edasi viia.
Neljas Euroopa Liidu ja endise Jugoslaavia Makedoonia Vabariigi vaheline stabilisatsiooni- ja assotsiatsiooninõukogu kohtumine leidis aset 24. juulil.
Eriti oluline liidu ühise seisukohana stabilisatsiooni- ja assotsiatsiooninõukogus esile tõstetud sõnumite hulgas oli selle rõhutamine, et stabiilsus ja demokraatlike institutsioonide tavapärane toimimine põhilised poliitilised kriteeriumid, mis tuleb täita Euroopaga integreerumiseks.
Institutsioonid nagu valitsus, parlament ja president peavad efektiivselt toimima ja koos töötama.
Nad peavad täitma ka oma eristatud kohustusi ning toimima vastastikku, nagu põhiseaduses määratud.
Tuleb luua ning säilitada konstruktiivset poliitilist kliimat, et riik saaks keskenduda liidu jaoks olulistele reformidele.
Tuleb näha ka täiendavat vaeva, et luua usaldust eri rahvuslike kogukondade vahel kõigil tasemetel.
Liit meenutas ka, et Ohridi raamlepingu järjepidev täitmine oli poliitiliste kriteeriumide võtmeelement.
Tuleb teha kõik, et saavutada võimalikult laiaulatuslik poliitiline kokkulepe vajalike reformide kohta, mis vastab täielikult lepingu sisule ja eesmärgile.
Koosolekul meenutati ka, et oluline on teha edusamme justiits- ja siseküsimustes, eriti organiseeritud kuritegevuse ja korruptsiooniga võitlemises.
Samal ajal meenutas nõukogu ka seda, et piirkondlik koostöö ja head naabrussuhted on ELi integratsioonis äärmiselt olulised.
Lõpuks soovin teatada, et nõukogu uurib väga hoolikalt komisjoni 6. novembril avaldatud aruannet, mille kohta tehakse lõppotsus detsembris toimuvas üldasjade ja välissuhete nõukogus.
<D>
(PL) Proua juhataja, volinik, sooviksin alustada Euroopa Liidu ja Venemaa vahelise strateegilise partnerluse tähtsuse esiletoomisega ning avaldada oma kiindumust Vene Föderatsiooni rahva ning tõesti kõigi Venemaa rahvaste vastu.
Samuti soovin ma tunnustada Venemaa saavutusi majandusliku arengu ning sotsiaalkriisiga tegelemise alal.
Siiski nõuab tõeline strateegiline partnerlus vastastikkustele suhetele tõsist ja ausat lähenemist.
Euroopa Liit on murega märkinud uue võimusüsteemi, mille keskmes on president Putin, tekkimist.
See süsteem ähvardab nõrgestada Venemaa liberaalset demokraatiat püsivalt.
Samuti annab see jõudu neoliberalismi suundumustele Venemaa välispoliitikas.
Amnesty International juhib ELi-Venemaa tippkohtumise eelselt ette valmistatud dokumentides tähelepanu inimõiguste rikkumistele Venemaal.
Amnesty antud informatsioon seondub ametiasutuste poolsete inimõiguste rikkumistega Põhja-Kaukaasias, täpsemalt Tšetšeenias ning Ingušeetias, olukorra halvenemisega sõnavabaduse ja kogunemisvabaduse alal, ajakirjanike mõrvamisega ning rassiliselt-motiveeritud vägivalla suurenemisega.
Portugal peaks eesistujariigina need Amnesty Internationali viidatud küsimused 26. oktoobril 2007 Mafras toimuval tippkohtumisel tõstatama.
Venemaa kodanikuühiskonnal, ajakirjanikel ja inimõigusaktivistidel on vaja tajuda Euroopa Liitu põhiõiguste kaitsjana ning Venemaa demokraatliku, liberaalse ja maailmale avatud liitlasena.
<D>
(DA) Austatud juhataja, eelmisel reedel hääletasid iirlased Lissaboni lepingu vastu - lepingu, mis on kehvaks põhiseaduse lepingu koopiaks, millele Prantsusmaa ja Holland samuti vastu hääletasid.
Sellest hoolimata ütleb komisjoni president, et ratifitseerimine peab jätkuma.
Meile öeldakse, et ühe riigi skeptilisus ei saa arengule pidureid panna.
Jäetakse mulje, nagu oleks Iirimaa rahvaga probleem.
Kuid seda ei ole.
Lõhe ei ole mitte Iiri rahva ja Euroopa vahel, see on rahva ja Euroopa riigi- ja valitsusjuhtide vahel.
Lõhe ei ole mitte teatud Euroopa riikide ja ülejäänud Euroopa vahel.
Prantsusmaa, Holland ja Iirimaa ei soovi arengut pidurdada; nad soovivad teistsugust arengut.
Miks on seda nii raske mõista?
Mis puutub härra Schulzi, siis ütleksin ma talle: "Häbi sul olgu”.
Te võrdlete neid, keda te nimetate Euroopa-vastasteks, fašistidega, kuid hoopis teie retoorika on fašistlik.
Te ütlete, et Euroopa-vastased jooksid treppidest üles-alla, läksid välja agiteerima.
Ei ole vaja suuri teadmisi ajaloost mäletamaks, mida öeldi möödunud sajandil neegrite kohta.
See on häbiväärne!
Häbi teil olgu!
<D>
kirjalikult. - (PT) Euroopa Komisjoni ettepanek uue Euroopa turismipoliitika kohta, mis esitati tema teatises "ELi uuendatud turismipoliitika: partnerluse edendamiseks Euroopa turismis”, mis on käesoleva raporti teema, väärib meie täielikku toetust.
Raport tugevdab ja täiendab sätteid, mis esitati komisjoni ettepanekus, parandades seda:
kaitstes Euroopas turistide majutuse kvaliteedistandardite harmoneerimist ja toetades Euroopa nn vihmavarju loomist kvaliteedijuhtimise süsteemidele;
kaitstes tarbijaid eriti elektrooniliste turismiteenuste valdkonnas (reserveerimine ja maksmine);
võttes juurdepääsetava turismi valdkonnas arvesse mitte ainult piiratud liikumisvõimega turiste, vaid ka juurdepääsu probleeme, mis mõjutavad konkreetsete looduslike või geograafiliste joontega piirkondi, nagu äärealad;
edendades säästlikku turismi (majanduslik, sotsiaalne, piirkondlik, keskkondlik ja kultuuriline);
tugevdades reisijate õigusi lennutranspordi vallas;
edendades sihtkohana Euroopat ja Euroopa turismisihtpunkte.
Ma hääletasin nendel põhjustel poolt.
<D>
(HU) Õnnitlen proua Thomseni suurepärase raporti puhul.
Nõustun oma kolleegidega ja eelkõige härra Paasilinnaga, et me ei saa olla kitsarinnalised energiaga seotud teemadel ega tohi mõelda taastuvenergiale kui imerohule.
See üksi ei lahenda Euroopa probleeme, kuid see on väga tähtis samm õiges suunas.
Selles osas oleme kõik ühel meelel ning seda rõhutab meisterlikult ka proua Thomseni raport.
Samas on mitmed liikmesriigid siiski välja toonud, et vajalik on tehnoloogiline areng, sest uutes liikmesriikides ja eelkõige vaesemates liikmesriikides peetakse päikeseenergia, tuuleenergia või - minu riigi puhul, kus asuvad mineraalveeallikad - geotermaalenergia kasutamist äärmiselt kalliks.
Paluksin volinik Piebalgsil nõuda komisjonilt tungivalt, et nad kaaluksid hoolikalt, kuidas nimetatud tehnoloogiaid saaks Euroopas ergutada, võib-olla ka pakkumiskutsete kaudu.
Ma ei pea silmas lihtsaid tehnoloogiaid, mida me nägime parlamendi kaasliikmetega Tiibetis, kui meile öeldi, et majapidamised on varustatud päikeseenergiaga.
Me ei suutnud seda uskuda, kuid hiljem selgus, et nad osutasid väga lihtsale väikesele plaadile, mis suudab soojendada kannutäie vett poole tunniga.
Ma pean silmas palju tõsisemaid tehnoloogiaid.
Põllumajandussektori osas on biokütused väga tähtsad ning ma nõustun proua Mylleriga, et me ei tohi luua olukorda, mis vastandab biokütuse tootmise toiduainete tööstuse ja toiduainete tootmisega.
Olgem mõistlikud ka bioetanooli tootmise osas, sest mõnikord tarbib bioetanooli tootmine rohkem fossiile, kui neid säästa võimaldab.
Seepärast usun, et peame selles küsimuses valima mitmekesise lähenemisviisi.
<D>
(FI) Härra juhataja, volinikud, parlament hääletab varsti kolme elektri- ja gaasituru paketti.
Me oleme just kiitnud heaks energia- ja kliimapaketi, kuid nüüd on käes kriis, mille kohta oleksime võinud korraldada laiaulatuslikuma kohtumise, et oma partnereid kaasata.
Meil on selleks olemas poliitiline suutlikkus ja me vajame koostööd.
Ma pooldan ka mõtet artikli 175 alusel loodavast töörühmast, kes annaks parlamendile näiteks maikuus aru.
Kohal peaksid olema ka Venemaa ja Ukraina delegatsioonid.
Nagu juba öeldud, on see tõsine olukord.
Miljonid inimesed külmetavad ja tehaseid suletakse.
Takistades gaasi jõudmist ELi territooriumile, kaasas Ukraina meid oma probleemi.
Venemaa tegi sedasama, kui ELi gaasi osa katkestas.
Gaas voolab siiski teiste transiidiriikide kaudu.
Tänu liidupoolsele kiirele reageerimisele - ja tänusõnad lähevad selle eest volinikule - on arvestite lugemissüsteem paigas.
Vene gaas on ilmselt hakanud Ukraina võrku voolama, kuid liitu ta veel ei jõua.
Kujunenud on veider olukord.
Nii EL kui Venemaa püüavad rajada energia torujuhtmeid uutesse piirkondadesse: EL väljapoole Venemaad ja Venemaa väljapoole oma endisi nõukogude vabariike.
See tähendab tööd neile, kes torujuhtmete alal töötavad.
Ma ei kalduks üldse kehtestama sanktsioone tülitsevatele pooltele ega arva, et sanktsioonid oleks tark otsus.
Olen skeptiline jõu kasutamise suhtes, kuna see võib rohkem meile kui neile kahju teha.
Seepärast peaksin energiaharta lepingu sidumist tulevase partnerlus- ja koostöölepinguga eriti oluliseks.
Üheks võimaluseks oleks ka luua üks ühendus, kes haldaks läbi Ukraina kulgevat gaasivoogu: see oleks kiire ja oluline meede.
Kaasatud peaks olema ka üks neutraalne osapool.
<D>
, kirjalikult. - (RO) Ma tervitan seisukohta, mille Euroopa Komisjon tegi teatavaks Euroopa voliniku Vladimír Špidla vahendusel ja millega mõistetakse hukka mustlaste vastane vägivald, sõltumatu sellest, kus nad viibivad.
Samuti rõhutan vajadust Euroopa strateegia järele mustlaskonna kaasamiseks nende elukohaks olevate Euroopa riikide majandus-, ühiskonna- ja poliitikaellu.
Sellise Euroopa strateegia puudumisel püüab iga riik lahendada oma probleeme seoses mustlaskonnaga, rakendades mõnikord poliitikat ja vahendeid, mis on vastuolus põhiliste inimõigustega, inimeste vaba liikumisega Euroopa alal.
Seega tuletan Euroopa Komisjonile meelde, et Euroopa Parlament kiitis 2007. aasta novembris heaks Euroopa mustlasstrateegia.
Minu riik, Rumeenia, on teinud suuri jõupingutusi mustlaste kaasamiseks.
Tulemused on hakanud ilmnema, kuid rakendatavate programmide tulemuslikkuse hindamiseks on vaja rohkem aega.
Nende programmide hulgast tõstan esile eeskätt mustlastest spetsialistide koolitamist avaliku halduse ja politsei jaoks, koolist väljalangemise vähendamist mustlaslaste hulgas ning nende lõimimist ülikoolidega.
<D>
kirjalikult. - (PT) Tegemist on nõuandemenetlusega, mille eesmärk on saavutada kokkulepe ettepanekus luua Euroopa karistusregistrite infosüsteem (ECRIS), mis hõlmab elektroonilist teabevahetust liikmesriikide vahel.
Komisjon kinnitab, et keskne eesmärk on tugevdada turvalisusel ja õigusel rajanevat Euroopa ala ning et teave varasemate süüdimõistvate otsuste kohta peab jõudma kohtunike ja prokurörideni ning politseiasutusteni.
On märgitud, et "see eesmärk eeldab karistusregistrite andmete süstemaatilist vahetamist liikmesriikide pädevate asutuste vahel viisil, mis tagaks ühtse arusaama andmetest ja andmevahetuse tõhususe”.
Meie seisukoht on, et kodanike karistusandmete edastamine ühest liikmesriigist teise, kui see on vajalik, peab põhinema asjaosaliste (kahepoolsel) koostööl.
Lisaks muudele küsimustele, mille ulatust ja mõju tuleks hinnata, nähakse raportis ette liikmesriikide kohustused, millega viiakse õigus- ja siseasjad ühenduse tasandile sellisel määral, et see ületab liikmesriikidevahelise koostöö põhimõtteid, mida meie soovitame.
Muidugi mõistame vajadust mehhanismide järele, mis võimaldavad karistusregistrite andmete vastastikust edastamist liikmesriikide vahel, kuid seda tuleb hinnata iga juhtumi puhul eraldi ja seda tuleb teha koostöö raames.
<D>
Härra juhataja, uuestisõnastamise menetlusega seoses tekkis üksjagu poleemikat ja minu nime mainiti selles kontekstis.
Esiteks mainin, et raportöör, kes selle meie kodukorra artiklitesse lisas, oli Marylène Renault, mitte mina.
Võib-olla on vajalik seoses parlamendi eesistuja korrektse tegevusega anda väike selgitus.
Tihti on laual õigusakti eelnõusid, mis 15ndat, 16ndat ja 17ndat korda muudavad mingisugust eksisteerivat seadusandlust.
See on väga segadusttekitav inimestele, kes peavad antud õigusaktiga tegelema.
Oleme õigustatult alustanud sellise õigusakti kodifitseerimistoiminguga muuta see üheksainsaks loetavaks ja hõlpsasti koheldavaks tekstiks.
Seisame sellega sageli silmitsi ja kuna see sisu ei muuda, siis on meil selle jaoks lihtsustatud toiming.
Uuestisõnastamise korral ilmnevad aga probleemid.
Sellisel juhul esitab komisjon ettepaneku muuta eksisteeriva õigusakti paketi üht osa ja ülejäänud muutmata kodifitseerida.
Oleme endale vabatahtlikult seadnud piirangud, et esitada sisulisi muudatusettepanekuid ainult selle osa kohta, mida komisjon on muutmiseks esitanud, ja mitte kasutada ülejäänud osa kodifitseerimist võimalusena sisu uuesti avada.
Võib-olla peaksime, nagu üks meie kolleegidest soovitas.
Samas tekiks leppe alusel probleeme algatuse õiguse eraldamisega meie ja komisjoni vahel.
Ometi pole see kindlasti probleem, mille korral oli kolleegidel õigus heita ette eesistuja tegevusi.
Olemasolevate eeskirjade alusel, mis me parlamendina endale võtsime ja mis me parlamendiliikmete absoluutse enamusega heaks kiitsime, on ettenähtud menetlust järgitud.
<D>
komisjoni president. - Austatud president, õnnitlen teid Euroopa Komisjoni ja enda nimel siiralt veel kord ja soovin teile ametiajal edu.
Teie valimine presidendiks ei sümboliseeri mitte ainult Euroopa taasühendamist, vaid ka Euroopat, mis peab tähtsaks keskseid väärtusi - vabadust ja solidaarsust.
Nii isiklikult kui ka oma institutsiooni kaudu soovin ma teie ja Euroopa Parlamendiga tihedat koostööd teha.
Parlament ja komisjon on kaks ühenduse institutsiooni, mis on Euroopa küsimustes eriti olulised.
Teid ja kõiki Euroopa Parlamendi liikmeid valisid meie kodanikud otse ning komisjonil on õigus ja kohustus seada Euroopa huvid igasugustest erihuvidest ettepoole.
Ma arvan, et meil on asutamislepingute järgi Euroopa projekti pärast erilised kohustused.
Seetõttu soovingi kinnitada veel kord valmisolekut teha Euroopa parlamentaarse demokraatia edendamise nimel koostööd.
(Aplaus)
<D>
komisjoni liige. - Terrorismivastane võitlus on loomulikult üks ülitähtis Euroopa Liidu poliitika element.
Peamisi meetmeid võtavad riikide teenistused, politseiasutused ja riikide poliitikud.
Euroopa Liit saab neid algatusi toetada, saame tagada teatud õigusliku raamistiku ning hoolitseda selle eest, et põhiõiguste hartat täidetakse.
Meil on mõnel määral vahendeid, me saame toetada kannatanuid ning edendada edasist koostööd.
Mulle tundub, et liikmesriikide vahel toimub selles valdkonnas tihe koostöö.
Loomulikult jääb alati see väga tundlik luureteabe jagamise küsimus.
See põhineb usaldusel või mõnikord usalduse puudumisel.
Seda tuleb arendada ning seda saab teha vaid ühtlustamise teel ja tagades, et Euroopa Liidu süsteemides austatakse täielikult õigusriigi põhimõtet ning et need süsteemid on usaldusväärsed.
Siin saab Euroopa Liit aidata.
Stockholmi programmis ja selleni viinud aruteludel oli liikmesriikidel selge tahe tugevdada terrorismi vastu võitlemiseks koostööd nii üksteisega, Euroopa Liidu siseselt kuid ka kolmandate riikidega.
Seda tuleb muidugi alati teha inimõigusi täielikult austades ning LKA üleviimiste programm ei ole osa sellest.
<D>
kirjalikult. - Teadus- ja tehnoloogiakoostöö lepingu pikendamine EÜ ja USA vahel on vaieldamatult Euroopa Teadusnõukogule positiivne aspekt.
Häälteenamus osutab just sellele.
Kuid kogemused näitavad üha uuesti, et kõige viljakam teaduskoostöö on saavutatav siis, kui kahe institutsiooni uurijad teevad koostööd ühiselt kavandatud ja rahastatud projekti kallal.
Seetõttu selleks, et lisada USAga koostööle rohkem sisu, kutsun komisjoni üles ühistele uurimisgrantidele otseste, lihtsate, projektile orienteeritud finantsinstrumentide kehtestamist USA ja EÜ uurijate vahel.
Selliste valdkondade, nagu biomeditsiin, nanotehnoloogia ja kosmoseuuringute lepingute otsene kaasahaaramine oleks teretulnud.
Sooviksin näha sellesse kaasatuna ka teisi esirinnas olevaid valdkondi, nagu rakutüve uuringud.
Fakt, et mõningate uurimisvaldkondade puhul esinevad õigustatud eetilised küsimused, peaks olema pigem ajendiks nende aspektide ühise nägemuse väljatöötamise suunas kui takistuseks üldise teadusarengu teel.
Eriti tänu Euroopa Uurimisnõukogu grantidele on EL Ameerika uurijatele üha atraktiivsem.
ELil on suurema ja pikemaajalise tähtajaga vahendid sissetulevate teadlaste liikuvuse tagamiseks ning tuleb tegutseda nii, et ELis toimuks puhas ajude juurdevool.
<D>
Austatud juhataja!
Kui vaatame Kreeka praegust olukorda, saame sellest ka üht-teist õppida.
Kasinusnõuded ega üleskutse müüa viimane riigile kuuluv hõbe Kreekat ei päästa.
Kõik jätkub nii nagu enne.
Enne kohustuste võtmisele üles kutsumist nõutakse uusi kasinusmeetmeid ja erastamisi.
Samal ajal püütakse Euroopa semestri kaudu endiselt teha sellest pankrotikogemusest liikmesriikidele näide.
Kogu see olukord on läinud nii kaugele, et kaalume Saksamaa Treuhandi mudelil põhineva erastamisagentuuri loomist.
Bernd Lange, Saksamaa Treuhandi agentuur, saatis korda arvukalt positiivseid tegusid.
Siiski tõi see kaasa ka ulatusliku deindustrialiseerimise ja riigivarade pillamise.
Selle tagajärjed on siiani tuntavad.
Siiski ei soovi ma seda esitada ülbelt kui teiste vigu.
Miljardite eurode ulatuses täiendavat abi Kreekale ilma selge suunamuutuseta ei ole midagi enamat kui turvavõrk pankadele.
Sel puhul saame hakkama ka erasektori vabatahtliku osaluseta, nagu meile väidetakse.
Sellisel juhul ütleksin, et tegemist on poliitilise kõhulemaandumisega.
Asjad jätkuvad nii nagu ennegi.
Minu arvates on ainuke alternatiiv meie finants- ja majanduspoliitika radikaalne muutmine, ent selle tegemiseks napib meil julgust.
Kriisi põhjustega ei tegeleta.
Just selles seisnebki probleem.
Meil ei ole julgust kehtestada demokraatiat ja läbipaistvust ning teha poliitilisi otsuseid harvem suletud uste taga.
See ohustab Euroopa ideed ja võimaldab kitsarinnalisel natsionalismil juurduda.
Palun kohtumisel saata välja selgeid sõnumeid, kuid selleks ei tohi olla sõnum "jätkakem vanaviisi”.
<D>
fraktsiooni UEN nimel. - (PL) Hr juhataja, sooviksin tänada komisjoni kõigi tema jõupingutuste eest, et kindlustada kõigile Euroopa Liidu kodanikele Ameerika Ühendriikide piiril võrdne kohtlemine.
Usun siiski, et läbirääkimised Ameerika Ühendriikide viisanõude kaotamiseks annavad selge viite Euroopa Liidu piirangutele.
Hoolimata täielikust toetusest Euroopa Komisjonile, täpsemalt nende riikide nimel, kes ühinesid liiduga 2004. ja 2007. aastal, on kõnelused luhtunud.
Ameerika Ühendriigid allkirjastavad kahepoolsed viisalepingud iga liikmesriigiga ükshaaval, kui vastav riik vastab selles osas vaid ja üksnes Ameerika Ühendriikide õigusaktide kriteeriumidele.
Silmnähtavalt on komisjonil kerge liikmesriikide pädevust piirata.
Mõnikord saavutatakse see lepingute teel, teinekord pretsedendi kaudu.
Kolmandate riikidega on edu saavutamine palju raskem.
Vaatamata märkimisväärsele toetusele komisjoni ainuõigusele läbi rääkida, on teatud liikmesriigid otsustanud eraldi läbirääkimiste kasuks.
Minu kodumaa ei ole üheks nendest, kuid ma pean ütlema, et ma ei ole sugugi üllatunud, et nad selliselt käitusid.
<D>
(RO) Strateegia suhete arendamiseks Ladina-Ameerikaga on selle käivitamise ja praeguse hetke vahel muutunud hindamatuks.
Kõnealune strateegiline partnerlus on lisanud meie piirkondade vahelistesse suhetesse järjepidevust ning aidanud rahastada viimase kümne aasta jooksul enam kui 3 miljardi euro ulatuses projekte ja programme.
Õnneks on Ladina-Ameerika piirkonna riigid olnud siiani majandus- ja finantskriisiga toimetulekul edukamad, kui teatavad arenenud riigid.
Vaesuse määr on siiski jätkuvalt äärmiselt kõrge või isegi kasvab halvemas olukorras oleva elanikkonna hulgas piirkonna sotsiaalse polarisatsiooni kroonilise laadi ning poliitilise ja institutsionaalse väärtalitluse tõttu.
Näiteks Boliivias elab umbes 60 % elanikkonnast allpool vaesuspiiri.
Brasiilias ja Argentinas on allpool vaesuspiiri elavate inimeste arv vastavalt 25 % ja 13,9 %.
Seepärast toetan väga vajadust arenguabi järele, mis keskenduks institutsionaalsete vahendite loomisele neis riikides, eesmärgiga kaotada sotsiaalne ebavõrdsus.
On oluline, et hr Salafranca raport aitaks suurendada dialoogi, et määratleda aastatuhande arengueesmärkide saavutamise meetodid.
Usun siiski, et meie jaoks on äärmiselt tähtis, et kõnealune strateegia kaasaks dialoogi ja strateegia eesmärkide rakendamiseks läbiviidavatesse tegevustesse tsiviilühiskonna ja valitsusvälised organisatsioonid.
<D>
Proua juhataja, daamid ja härrad, täna räägime teemal, mis on kodanike jaoks ülimalt tähtis.
Meie Euroopa on meeldiv koht, kus inimesed saavad aina rohkem ringi liikuda.
See on koht, kus sõlmitakse üha enam abielusid eri riikide kodanike vahel või kus paarid kolivad teise riiki elama, ning see Euroopa Liidu saavutus on muidugi hea.
Kahjuks on sellel saavutusel ka negatiivne külg - see on asjaolu, et abielud lõpevad sageli lahkuminekuga ja siis tekib probleem lahutusega.
Praegune õigus on osaliselt nii ebarahuldav, et mõni paar ei pruugigi lahutuse jaoks pädevat kohtunikku või kohaldatavat õigust leida.
Muidugi on selline olukord neile kodanikele väga ebameeldiv ning me peame leidma sellele lahenduse ja vastuse.
See puudutab inimeste elu, mis on ülimalt tähtis.
Mul on hea meel, et Euroopa Komisjon on selle teemaga tegelnud, ja ma tahaksin kohe korrata, et asjaomast õigust ei ühtlustata - see on õigupoolest lubamatu ning Euroopa Liidu lepingus ja Euroopa Ühenduse asutamislepingus on täiesti selgelt kirjas, et selliseid küsimusi puudutav õigus peab olema liikmesriikide pädevuses.
Ent me peame tagama, et oleks olemas läbipaistvus ja et kodanikud saaksid seda õigust rakendada.
On ju õigusaktid väga erinevad.
Ühel pool on Malta, kus lahutust pole üldse olemas, ja teisel pool Rootsi, kus võib lahutuse saada kuue kuuga.
On Holland, kus on lubatud samasooliste abielud, ja Poola, kus selline asi oleks mõeldamatu.
Kõik need küsimused tekivad ja neile tuleb vastus leida.
Oleme Euroopa Parlamendis teinud head tööd ning meil on sel teemal olnud edasiviiv koostöö komisjoni ja nõukoguga.
Võtmeroll on nõukogul, kes peab ühehäälselt otsustama, mida selles valdkonnas tulevikus teha.
Kahjuks ongi probleem seal, aga ma tulen selle juurde hiljem tagasi.
Lahendus, mille Euroopa Komisjon on meile välja pakkunud, on väga positiivne.
Esiteks tahaks ta suurendada kohaldatava õiguse valikut, mille alusel paar saab lahutada, juhul kui mõlemad pooled on nõus, ent on ütlematagi selge, et kui see saab nii olema, siis peab sellel õigusel olema seos paari elu, elukoha või abiellumiskoha või muu aspektiga.
Samuti tekib küsimus, mis saab siis, kui paar või ainult üks partner tahab lahutust, aga nad ei suuda kokku leppida, millist õigust kohaldada.
Sellisel juhul arvame, et ei tohiks olla nii suurt valikuvõimalust, sest me peame tagama piiratud loetelu.
Me ei või nõustuda võimalusega kohtualluvust vabalt valida.
Me ei tohi nõustuda olukorraga, kui tugevam pool valib endale kõige soodsama kohaldatava õiguse ja teine pool jääb ebasoodsamasse olukorda.
See on lubamatu.
Sellepärast on meil neis asjus kaks lahendust.
Mõlemal juhul kehtib selgelt üks eriti oluline põhimõte: me peame tagama, et kumbki partner on hästi kursis kohaldatava õiguse valiku tagajärgedega - nii sotsiaalsete kui ka juriidiliste tagajärgedega.
Sellega on seotud ka näiteks hooldusõigus, alimendid ja kõik muud sellised küsimused.
Asjaomased pooled peavad enne otsustamist seda teadma.
Soovime, et kohtunikud kontrolliksid, kas partnerid tõesti teavad oma valiku tagajärgi.
Samuti on oluline, et me ei lubaks kohaldada ükskõik missugust õigust, mis ei ole kooskõlas Euroopa Liidu põhimõtetega - näiteks šariaadi õigust või Hiina õigust või muud.
Ka selles suhtes oleme jõudnud selge sõnastuseni - eelkõige muudatusettepanekutes 25 ja 30, mida ma püüdsin tugevdada muudatusettepanekuga 36 - nimelt on seal sätestatud, et vastav õigus peab olema kooskõlas Euroopa Liidu aluspõhimõtetega, vastasel juhul seda kohaldada ei saa.
Meie arvates on see ütlematagi selge.
Euroopa Rahvapartei (Kristlike Demokraatide) ja Euroopa Demokraatide fraktsioon on esitanud mitu muudatusettepanekut, millega on minu arvates täiesti võimatu nõustuda.
Nad piiraksid täielikult seda, mis meil juba on, ja lisaks läheks see vastuollu rahvusvahelise õigusega, näiteks Haagi konventsiooniga.
Sellega ei saa me nõus olla.
Asja on vaja veel arutada ja ma loodan, et suudame sellele probleemile homseks lahenduse leida.
Igatahes olen väga tänulik härra Demetrioule koostöö eest, mis oli väga edasiviiv.
Nõukogul on suur probleem: ta peab langetama ühehäälse otsuse ja praegu on üks liikmesriik sellele üksmeelele jõudmise teel lihtsalt ees.
Sellepärast esitas meie parlamendikomisjon nõukogule ja Euroopa Komisjonile selle suuliselt vastatava küsimuse.
Minu arvates on väga kahetsusväärne, et nõukogu esindajat ei ole praegu siin sellele küsimusele vastamas.
Minister lahkus äsja.
Me peame teadma, mida nüüd teha, nii meie endi kui ka kodanike ja Euroopa Liidu tuleviku pärast.
Esimene küsimus Euroopa Komisjonile - mul on hea meel, et te olete siin vastamas, härra Barrot - on järgmine: kas te kavatsete ettepaneku tagasi võtta?
Teine küsimus on: kas kavatsete esitada nõukogule ettepaneku tõhustatud koostöö menetluse algatamiseks vastavalt EÜ asutamislepingu artiklile 11 ja kooskõlas Euroopa Liidu lepingu artiklitega 43 ja 45?
Oleksin tahtnud, et nõukogu ütleks mulle, kas ta kavatseb tõesti selle tee valida, sest see on suur küsimus.
<D>
(SL) Volinik Füle ja raportöör Doris Pack täheldavad õigusega, et üldjoontes ei ole me viimastel aastatel Bosniast ja Hertsegoviinast häid uudiseid saanud.
Arvan, et 2010. aasta peaks olema Bosnia jaoks pöördepunkt.
Esmalt on tal tarvis ära kasutada Euroopa Liidu valmidust kaotada viisanõue.
Nüüd on Bosnia poliitikute asi oma osa teha.
Teiseks peaks Bosnia ja Hertsegoviina kasutama ära piirkonna positiivseid tingimusi.
Horvaatial ja Serbial on nüüd valitsused, mis pooldavad ühendatud, tervet ning jagamata Bosniat ja Hertsegoviinat.
Kolmandaks on Bosnia ja Hertsegoviina jaoks suur võimalus oktoobri valimised, mis pakub valijatele võimaluse hääletada poliitikute poolt, kes on valmis ja suutelised riiki edasi viima.
Pärast valimisi on meil tarvis uut lepingut, Daytoni-järgset lepingut, millega loodaks toimiv riik ja valitsus.
See Bosnial ja Hertsegoviinal hetkel puudub.
Lisaks peab see leping tagama Bosnia ja Hertsegoviina pikaajalise eksisteerimise ning sisaldama rahvusvahelisi õigusgarantiisid Euroopa Liidult, ÜROlt ning Horvaatialt ja Serbialt.
Sinnani jõudmiseks oleme valmis tegema kõik.
<D>
kirjalikult. - (PL) Mitmekeelsuse ja selle säilitamise küsimus on üks suurimaid väljakutseid ühendusele.
Mitmekeelsuse poliitika mõju on kaugeleulatuvate tagajärgedega ja ilmne, kuid valesti rakendades võivad tulemused olla kahetsusväärsed.
Üks Euroopa voorusi seisneb selle mitmekultuurilises olemuses, mis väljendub ka mitmekeelsusena.
Samas on see meie ühine kohustus, mis põhineb vajadustel ja raskusel muuta mitmekultuursus uuesti selgeks ühendust liitvaks jõuks, mis mõjuks ka väljaspool selle piire ning annaks Euroopale väljateenitud positsiooni maailmas.
Seega panused on kõrged.
Mitmekeelsuse halb poliitika põhineb ühe või enama keele soosimisel ning ülejäänute marginaalseks muutmiseni hukka mõistmisel kõigis avaliku elu sfäärides.
Õigusaktide ja institutsioonide kaudu on Euroopa Liidul tohutud võimalused teostada head keelepoliitikat.
See muudab vastava vastutuse veelgi suuremaks.
Härra Graça Moura raport ei lahenda kõiki eraldiseisvate Euroopa keelte kooseksisteerimisõigusega ja sellest tulenevate privileegidega seonduvaid probleeme.
Lisaks ametlikele keeltele on hulgaliselt teisi Euroopas kõneldavaid keeli, mida ohustab suuremal või vähemal määral väljasuremisoht.
Head mitmekeelset poliitikat iseloomustaks nende keelte kaitsmine.
Kuid raportis keskendutakse rohkem ametlike keelte õppimisele kui mitmekeelsuse idee rakendamisele.
See teema vajaks arukat poliitikat, mis oleks olemuselt arenev ning usun, et tuleks vastu võtta sellesuunaline raport.
<D>
raportöör. - (DE) Hr president, enne hääletust sooviksin mina ja mu kolleegid rahvusvahelise kaubanduse komisjonist tänada teid eduka töö eest, mis lubab meil säästa aega muudatusettepanekute puudumise pärast.
See raport peaks saatma selge signaali Ukraina uuele valitsusele ja parlamendile, et oleme omalt poolt teinud kõik, mis vajalik, et tagada läbirääkimiste toimumine vabakaubanduspiirkonna loomiseks.
Oleme selles dialoogis usaldavad partnerid.
Kui siin on täna Ukraina esindaja, kas ta siis palun ütleks oma riigi parlamendile, et Euroopa Parlament soovitab viivitamatult hääletada Ukraina taotluse üle WTO liikmeks saamiseks ja ratifitseerida see ühinemine niipea, kui Genfis on otsus langetatud.
ELi ja Ukraina vastastikuseks hüvanguks paluksin teil kõigil praegu seda raportit toetada.
Tänan teid väga.
(Aplaus)
<D>
(SV) Härra president, tänast arutelu iseloomustavad kaks olulist aspekti.
Esimene on see, et ülekaalukalt suur enamus parlamendist soovib esile kutsuda kiiret relvarahu.
Teine on see, et ülekaalukas toetus on kõikidele osapooltele esitatavale nõudmisele, et nad aktsepteeriksid Iisraeli õigust eksisteerida rahumeelsete piiride vahel.
See on lähtepunkt, mis on oluline Euroopa Liidule.
See on oluline, sest Gazas toimuv, millele oleme tunnistajaks, on tragöödia.
Iga kaotatud elu on tragöödia, hoolimata sellest, kummal poolel piiri need elud on.
Ärgem mõelgem, et see tragöödia oleks vähemolulisem, kui neil, kes tapavad tahtlikult tsiviilelanikke, õnnestuks rakettide abil jõuda veelgi kaugemale tsiviilelanike hulka.
See on ka tragöödia ka seetõttu, et see loob takistusi Palestiina riigi realiseerimisele ning seeläbi ka rahumeelsele lahendusele.
See on ka tragöödia, mis leiab aset rahvusvahelise üldsuse seas, sest see, mis toimub praegu, pole juhtunud üleöö, vaid on pika aja jooksul tekkinud taasrelvastumise, relvade smugeldamise ja raketitule käigus.
Meie jaoks on oluline aru saada, et see pole tragöödia, mis rajaneb juutide ja palestiinlaste vahelisel konfliktil.
Ma olen vastu igaühele, kes üritab demoniseerida rahvust.
Kui kuulsin, kuidas härra Davies proovis veeretada süüd ühe rahvuse kaela, siis kuulsin tooni, mida minu arvates ei peaks parlamendis kuulma.
See pole konflikt palestiinlaste ja juutide vahel ja see pole konflikt Iisraeli ja Palestiina omavalitsuse vahel, vaid see on konflikt piirkonna äärmuslaste ja mõõdukate jõudude vahel.
Toetagem mõõdukaid jõude, tehes selgeks igaühele, kes praktiseerib vihkamist ja soovib kaotada Iisraeli riiki, et neid ei saada edu.
Kui Euroopa edastab sellise sõnumi, siis toetame ka mõõdukaid jõude ning rajame paremat vundamenti rahule.
<D>
(FR) Järgmine päevakorrapunkt on ühisarutelu järgmiste raportite kohta:
André Brie poolt siseturu- ja tarbijakaitsekomisjoni nimel esitatud raport ettepaneku kohta võtta vastu Euroopa Parlamendi ja nõukogu määrus, millega sätestatakse akrediteerimise ja turujärelvalve nõuded seoses toodete turustamisega - C6-0068/2007 -;
Christel Schaldemose poolt siseturu- ja tarbijakaitsekomisjoni nimel esitatud raport ettepaneku kohta võtta vastu Euroopa Parlamendi ja nõukogu otsus, millega sätestatakse toodete turustamise ühtne raamistik - C6-0067/2007 -;
Alexander Stubbi poolt siseturu- ja tarbijakaitsekomisjoni nimel esitatud raport ettepaneku kohta võtta vastu Euroopa Parlamendi ja nõukogu määrus, milles sätestatakse menetlused seoses teatavate riiklike tehniliste eeskirjade kohaldamisega teises liikmesriigis seaduslikult turustatavate toodete suhtes ja tunnistatakse kehtetuks otsus 3052/95/EÜ - C6-0065/2007 -,
ja järgmist suuline küsimus:
Arlene McCarthy poolt siseturu- ja tarbijakaitsekomisjoni nimel komisjonile esitatud suuline küsimus tarbekaupade ohutusmärgistuse kohta - B6-0009/2008).
<D>
komisjoni liige. - (CS) Härra juhataja, daamid ja härrad, komisjon tervitab raportit ja Euroopa Liidu soolise võrdõiguslikkuse resolutsiooni ettepanekut.
Raporti heakskiitmine rõhutab parlamendi võetud kohustust soolise võrdõiguslikkuse osas ning kinnitab parlamendi toetust komisjoni lähenemisele.
Kõige enam sooviksin tänada raportöör Iratxe Garcia Pérezit toetuse eest, mida ta väljendas Euroopa Komisjoni selles valdkonnas võetavatele sammudele.
Sooline võrdõiguslikkus on üks Euroopa Liidu põhiväärtustest.
See esindab ka valdkonda, milles Euroopa on sageli sotsiaalsetest arengutest ette jõudnud.
Samuti on viimastel aastatel soolise võrdõiguslikkuse valdkonnas tehtud tähtsaid ja ambitsioonikaid algatusi.
Soolise võrdõiguslikkuse saavutamiseks tehtud kava heakskiitmine rõhutab komisjoni valmisolekut kasutada kõiki vahendeid, et Euroopa jõuaks kõigis valdkondades lähemale tegelikule soolisele võrdõiguslikkusele.
Lisaks märgib komisjon, et parlamendi resolutsiooni ettepanekus rõhutatakse teatud teemasid, mis on kaasatud kava prioriteetidesse.
Üksikasjalikumalt käsitleb see naiste positsiooni tööturul, töö ja eraelu tasakaalu, võrdset juurdepääsu juhtivatele ametikohtadele ning võitlust naistevastase vägivalla vastu.
Kõnealune lähenemine vastab komisjoni poliitikale selles valdkonnas ning hõlmab teemasid, mida rõhutati 2008. aasta raportis.
Kuigi soolise võrdõiguslikkuse vallas tehtud edusammud on ilmsed, seisame siiski silmitsi oluliste ülesannetega.
Peame jätkama jõupingutusi ning tugevdama õiguslikku alust.
Komisjon jagab raportööri vaadet, et soolise võrdõiguslikkuse saavutamisel mängib keskset rolli töö ja eraelu tasakaal.
On hästi teada, et naised on peamised pere ja kodu eest vastutajad.
Seetõttu peavad naised meestest sagedamini õpingud ja karjääri katkestama, sageli neid hiljem jätkamata.
Seepärast tuleb naiste tööhõive suurendamise tagamiseks tähtsustada juurdepääsu kvaliteetsele ja taskukohasele lapsehooldusele.
Komisjon esitab järgmiste nädalate jooksul kõnealuse valdkonna arenguid käsitleva aruande.
Lisaks arutas komisjon 2006. ja 2007. aastal töötajate esindajatega ja tööandjatega töö ja eraelu tasakaalu teemat.
2008. aasta juulis avaldasid nad soovi läbirääkimiste pidamiseks lapsehoolduspuhkuse teemal.
Käesoleval hetkel ei esita komisjon kõnealuse teema kohta ettepanekuid.
Komisjon soovib lähitulevikus esitada töö ja eraelu tasakaalu käsitlevate algatuste kogu, peaasjalikult lapsehooldust käsitleva aruande, sünnituspuhkuse direktiivi muutmise eelnõu ning 1986. aasta "abikaasade abistamise” direktiivi muutmise eelnõu.
Hetkeolukord abikaasade abistamisel põllumajanduse ning teistes pereettevõtlusvaldkondades on vastuvõetamatu.
On vastuvõetamatu, et alaliselt pereettevõtetes töötavatel inimestel pole mõnes riigis õigust sotsiaalkindlustusele ning lahutuse, toitja kaotuse või rahaliste raskuste korral kannatavad nad puuduse all.
Soolise võrdõiguslikkuse poliitika on peamise tähtsusega vastassugupoole suhtes toime pandava vägivalla ennetamisel ja sellega võitlemisel, kuna see on tingitud asjaolust, et meeste ja naiste jõuvahekord ei ole tasakaalus.
Soolise vägivalla vastased tõhusad meetmed aitavad teisalt kaasa naiste õiguste kaitsele ühiskonnas ning soolise võrdõiguslikkuse toetamisele.
Naistevastane vägivald on vastuvõetamatu.
Vägistamine, tüdrukute seksuaalne ärakasutamine, naistega kaubitsemine seksuaalse või tööalase ärakasutamise eesmärgil, perevägivald, ahistamine töökohal ning traditsioonilised või väärastunud tavad - nt genitaalide ümberlõikus - rüvetavad naiste tervist, vabadust, eneseväärikust ning füüsilist ja psüühilist puutumatust.
Sekkumine peab olema põhjalik ja erakordselt tõhus, eriti juhtudel, kus naistevastast vägivalda paneb toime rahvusvaheline organiseeritud kuritegevusrühmitus, nt inimkaubanduse puhul.
Seetõttu leiab komisjon, et 2009. aasta tööprogrammi osana vaadatakse läbi õigusaktid, mis on seotud inimkaubanduse, laste ärakasutamise ja seksuaalse kuritarvitamisega kui peamiselt tütarlaste vastu sooritatava hirmsa kuriteoga.
Lõpetuseks sooviksin öelda, et soolise võrdõiguslikkuse poliitika mängib mõtlemis- ja käitumisviiside muutmisel põhirolli.
Kõnealune poliitika on seetõttu võtmesõnaks mitte ainult õigusliku, vaid tegeliku soolise võrdõiguslikkuse tagamisel.
Seetõttu kiidab komisjon Euroopa Parlamendi toetuse kõnealuse resolutsiooni ettepaneku osas heaks.
<D>
autor. - Härra juhataja, Kongo Demokraatlikus Vabariigis (KDV) aset leidev konflikt on kogu Kongo ühiskonna jaoks traumeeriv.
Muude jõleduste hulgas on vägistamist mitmete aastate jooksul sõjarelvana kasutatud, ning kümned tuhanded naised ja tüdrukud kannatavad.
Ainult meie empaatiast siin ei piisa.
Ilma igasuguse kahtluseta leiab seal aset jätkuv genotsiid Kongo naiste vastu ja meie ei tohi enam selle kohutava olukorra suhtes silma kinni pigistada.
See on sõnadega kirjeldamatu, milliseid õudusi need naised peavad kannatama.
Need idaprovintsides toimuvad mässuliste kokkupõrked tekitavad üha rohkem vägivalda, sealhulgas ka seksuaalset vägivalda.
Kui paljud naised ja tüdrukud peavad surema, saama grupiviisiliselt vägistatud, veristatud, orjastatud, HIViga nakatatud, kogukondade poolt hüljatud, kuni me otsustame rahvusvahelisel tasandil sellesse teemasse tõsiselt ja pikaajalisel eesmärgil sekkuda?
Tüdrukute ja naiste vastu suunatud seksuaalse vägivalla suhtes ei tohiks olla mitte mingisugust tolerantsi.
Nende tegude kordasaatjate karistamatus peab lõppema ning KDV idaprovintsides tuleb taastada õigusriigi põhimõtted.
Me kõik peame tunnistama, et kõnealune olukord nõuab mitmekülgset lähenemist.
Kongo Demokraatliku Vabariigi idaprovintsides tuleb rahu saavutada, õigusriigi põhimõtted kehtestada ja ühiskond vaesuse lõksust päästa.
See viitab asjaolule, et ka Kongo loodusvarade kasutamisel peab järgima õigusriigi põhimõtteid.
<D>
autor. - Hr president, 1960. aastal ootas Briti ja Itaalia Somaalimaa pikisilmi oma iseseisvuse unelmat.
Kuid õige pea muutus see unistus kibedaks ja Briti-Somaalia parlamendirühma esimehena Briti Parlamendis mäletan ma, kuidas põgenike ahel tuli rääkima meile kõigepealt autoritaarsest režiimist riigis ja seejärel mõistagi rühmitustevahelisest sõdimisest ja anarhiast.
Somaalimaal, samuti nagu Puntlandil, on endiselt kübeke vabadust ja stabiilsust.
Kuid Mogadishu nimi on sünonüümiks vägivallale, mõrvale, mässule, näljale ja läbikukkunud majandusele.
Mida me siis teeme?
Tegelikult polegi meil kuigi palju teha.
Kindlasti mitte individuaalselt, mitte Euroopana.
Kuid me saame töötada koos teiste rahvusvaheliste tegijatega avaldamaks survet riigisisestele tegijatele, et need nõustuksid peatama jätkuvat konflikti, vägivalda, rahvusvaheliste inimõiguste rikkumist ja töötama rahu nimel.
Me peame neid veenma, et nad lubaksid humanitaarabil jõuda nendeni, kes seda enim vajavad ja me peame ehk aitama neil tagada nende humanitaarabitöötajate turvalisus.
Me peame esitama üleskutse neile välistele jõududele, kes saavad aidata.
Me esitame üleskutse Keeniale, et see lubaks Somaalia põgenikele juurdepääsu El Wak'i piirile ja õigust abile selles riigis.
Nagu juba on vihjatud, esitame me üleskutse kõigile tagamaks embargot sellele riigile relvade müümisel.
Nõuame tungivalt, et need, kes on sooritanud sõjakuritegusid, tuleb tuua kohtu ette, ja kui kohane, siis Rahvusvahelise Kriminaalkohtu ette.
Ja mõistagi tervitame ÜRO Julgeolekunõukogu maikuu resolutsiooni, mis kutsub üles rahuvalvejõuna 28 000 sõduri saatmise sündmuspaika, ehk realistlikumalt nõuame, et AMISOM saaks volitused kaitsemeetmete kasutamiseks.
Meil on vaja tegusid: mitte vaid resolutsiooni, vaid rahvusvahelist tegevust.
<D>
(DE) Lugupeetud juhataja!
Vaatamata kogu kriitikale, mida minusugused inimesed on Euroopa Liidus teatavate kahetsusväärsete olukordade suhtes üles näidanud, olime alati kindlalt euro kasutuselevõtu poolt.
Kunagi, kui ma olin ajakirja Der Spiegel korrespondent, jälgisin ma spekulatsiooni konkreetsete valuutade suhtes ning selle eest on euro meid kaitsnud.
Kuid see, mida me praegu näeme, on hoiustajate ja eriti eelarvekriteeriumid teatavas ulatuses täitnud riikide kodanike ulatuslik usalduse kadumine Volinik, ma küsin teilt järgmist: kas teile ei ole viimase paari aasta jooksul piisavalt selgeks saanud, et Kreeka petab meid?
Selle kohta on piisavalt kuulujutte liikvel olnud.
Me teadsime siiski, et Kreeka ei täitnud alguses täielikult kõiki kriteeriume.
Miks ei ole seda siis intensiivsemalt jälgitud?
Kuidas te kavatsete edaspidi sellise keerulise olukorraga tegeleda?
Ma küsin seda, pidades silmas üksnes oma koduriiki Austriat, kus on liikvel samasugused kuulujutud nagu olid mõne aasta eest Kreeka kohta.
<D>
Proua juhataja, daamid ja härrad, see pidev viivitamine ja teie vastus, proua volinik, ei ole vastuvõetavad.
Aeg on otsa saamas.
Linnaliiklus mängib kliimamuutuse kontekstis väga olulist rolli.
Just sellest on tingitud umbes 70 % kõikidest kasvuhoonegaaside heitkogustest linnades.
Euroopa Liit suudab oma kliimakaitse-eesmärgid saavutada üksnes siis, kui muudab oma transpordipoliitikat.
Kõige suurem potentsiaal peitub linnades, kuna 90 % linnades tehtavatest autosõitudest on alla kuue kilomeetri pikkused - tegemist on vahemaadega, mida oleks hõlpsasti võimalik läbida rongi või bussiga, jalgrattaga või jalgsi.
Ma loodan, et komisjon on kõnealust viivitust kasutanud selleks, et kaaluda seda, kuidas Euroopa Liit saaks liikmesriikide valitsusi ja linnu tõhusalt aidata.
Kui raport on nii ebamäärane ja mittesiduv kui roheline raamat või Racki raport, siis puudub sellel Euroopa jaoks igasugune lisaväärtus.
Roheliste fraktsioon taotleb esmalt Euroopa Liidu kaasfinantseerimise ümberkujundamist selliselt, et see oleks keskkonnahoidlik.
Tänini on 60 % Euroopa Liidu rahalistest vahenditest läinud teedeehitus projektidesse, samas kui ainult 20 % läheb ühistransporti ja raudteedesse.
Me tahame, et vähemalt 40 % eraldatavatest vahenditest suunataks raudteedele, nii nagu Euroopa Parlament otsustas minu raportis esimese raudteepaketi kohta.
Teiseks - me tahame, et Euroopa Liidu rahalisi vahendeid eraldataks üksnes siis, kui linnad suudavad esitada jätkusuutliku liikluse kava.
Kolmandaks - tahame üldise 30 km/h kiirusepiirangu kehtestamisega suurendada liiklusohutust, andes linnadele võimaluse kehtestada iseseisvalt kõrgemad kiiruspiirangud konkreetsetele teedele.
See ei ole hea mitte üksnes kliima seisukohast, vaid see vähendab ka õnnetuste arvu, kuna Euroopa teedel sureb igal aasal 40 000 inimest.
<D>
(SV) Härra juhataja, lubage mul alustada kõikide osapoolte tänamisega resolutsiooni eest.
Tänapäeval pole ükski ELi riik vaba paremäärmuslusest, isegi mitte minu koduriik Rootsi.
Viimastel kohalikel valimistel 2006. aastal võitis Sverigedemokraterna (Rootsi demokraatlik partei) kohad kahes kolmandikus omavalitsustes.
Võib kahtlustada, et nende järgmised sihtmärgid on Euroopa Parlamendi valimised 2009. aastal ja Rootsi parlamentlikud valimised 2010. aastal.
Meie, Rootsi parlamendi liikmed vajame abi selle raskendamisel just nii, nagu teised vajavad oma riikides abi pidurdamisel paremäärmusluse levikut, mis kasvab kogu Euroopas.
Euroopa vajab demokraatlikke parteisid, mille programmid jõuavad kõigini, mitte ainult mõneni.
2006. aasta valimistel oli Rootsi sotsiaaldemokraatide loosung "Kõigiga arvestatakse” ning praeguse arutelu valguses muutub see veelgi olulisemaks, kuna parteidel ja rühmitustel, millest me räägime, on programmid, mis ei austa ELi põhiväärtusi ega kõigi inimolendite võrdsust.
Minule kui kodanikuvabaduste, justiits- ja siseasjade komisjoni liikmele on lähenemine küsimustele varjupaiga- ja põgenikepoliitika kohta ülioluline.
Paremäärmuslikud parteid võitlevad nii avatuma Euroopa kui ELi arenemise vastu.
Selle asemel pooldavad nad suletud piiridega riike.
See on oht, mida ma näen Rootsis ning ühes teie kõigiga ka kogu Euroopas.
Ma tahaksin teha resolutsiooni kohta veel ühe kommentaari.
Propaganda vormiks, mida äärmuslikud rühmitused laste ja noorte inimeste hulgas levitavad, on valge ülemvõimu muusika.
Tööriistad, mida see kasutab, on meedia ja infovahetus ning see hiilib mööda koolist, perekonnast, täiendavast haridusest ja meie poliitilistest väärtustest.
On tähtis, et meie kui valitud rahvaesindajad asume arutelu juhtima.
Me peame tegema seda praegusest alates ning jätkama kuni Euroopa Parlamendi valimisteni 2009. aastal.
Aplodeerime resolutsioonile.
(Aplaus)
<D>
kirjalikult. - (PL) Ma hääletasin hr Giereki söe- ja terasefondi käsitleva raporti vastuvõtmise poolt.
Vastavalt nõukogu suunistele vaadati söe ja terase teadusfond käesoleval aastal pärast selle viieaastast tegutsemist uuesti läbi.
Läbivaatamisel keskenduti energiamaterjalide tõhusale kasutamisele ja keskkonnakaitsele.
Tuleks rõhutada, et üks fondi suurtest eelistest on see, et seda on võimalik kasutada teadusuuringutele ette nähtud täiendavate rahaliste vahendite allikana, mida seitsmes raamprogramm ei hõlma.
Lisaks sellele, ka vastavalt Euroopa Komisjoni seisukohale peaks fond tegevust jätkama, kuna teras on ikka veel masinaehituse- ja ehitustööstuse üks peamisi tooraineid ning need sektorid nõuavad pidevaid investeeringuid ja teadusuuringuid.
Samuti hõlbustab fond söe paremat kasutamist energiaturul, mis annab Euroopa Liidu energiajulgeolekusse märkimisväärse panuse.
Tuleks siiski jätta meelde, et selle tooraine kaevandamine nõuab jätkuvaid uuringuid.
Teine oluline küsimus on soolise võrdõiguslikkuse küsimuse sisseviimine uurimisrühmadesse.
See annab positiivse panuse naiste kaasatuse suurenemisele kõnealuses valdkonnas.
<D>
raportöör. - (RO) Härra juhataja, volinik, sooviksin alustada tänusõnadega härra Groschile, variraportöörile, kellega töötasin, lisaks transpordi- ja turismikomisjoni tehnilistele töötajatele ja Euroopa Parlamendi Sotsiaaldemokraatide fraktsioonile ning lisaks ka kolleegidele komisjonis ja komisjoni töötajatele, rääkimata teist endast, volinik, ja Euroopa Ülemkogu presidentuurist, kellega on mul väga tihe koostöö olnud.
Sooviksin teile meenutada, et 2007. aasta juunis tegi Euroopa Komisjon ettepaneku muuta maanteeveo-ettevõtlusele juurdepääsu käsitlevat määrust.
Muudatusettepanekud on tulnud Euroopa Komisjoni direktiivi 92/26 kohaldamise järel saadud kogemustest.
Selle tulemuseks on olnud osade õigusaktide ümbersõnastamine eesmärgiga kindlustada järjepidevamat kohaldamist, kasutades määruse vormis õigusakti.
Siin me nüüd oleme, kaks aastat hiljem, hääletades antud dokumendi üle, millel on otsene mõju ligikaudu 800 000 Euroopa ettevõttele ja umbes 4,5 miljonile töökohale.
Meie ühised eesmärgid on järgmised: parandada liiklusohutust, vähendada bürokraatiat, lihtsustada menetlusi ning tagada maanteeveoettevõtjaile ennustatavus ja kindlus.
Loodan, et antud kompromiss, mille saavutanud oleme, arendab maanteeveoturgu.
Tänan kaasparlamendiliikmeid veel kord koostöö eest!
<D>
Proua juhataja, daamid ja härrad, arengumaad on 2001. aastast alates pidanud läbirääkimisi voorus, mida WTO siseselt nimetatakse arenguvooruks.
Praegu, seistes vastamisi ootamatu ja laastava toiduainetekriisiga, mis hoiatab maailma pikaajalise globaalse ja tasakaalustatud lahenduse leidmise pakilises vajaduses, ootavad need riigid meilt selget vastust, mis tagaks nende kindlustatuse toiduainetega.
Tahaksin kinnitada, et kui voorul arutatakse jätkuvalt iga hinna eest turulepääsemist, siis me oma eesmärki ei saavuta.
Me teame ka seda, et mida kauem me arengulepingu allakirjutamist edasi lükkame, seda kaugemale nihkuvad aastatuhande arengueesmärkide saavutamise väljavaated, ning kahjuks oleme oma tegevuskavast juba pikalt maha jäänud.
Sellise kriisiolukorra ees seistes palume, et võimalikult kiiresti leitaks poliitiline lahendus erilise turvamehhanismina, mille abil luua tõhus vahend, millega kaitsta väikeseid tootjaid ja vaeseid riike.
See on oluline samm enne, kui läbirääkimisi muude aspektide üle jätkata, ning ma loodan, et hiljutine läbirääkimiste taasalustamine põllumajanduse ja mittepõllumajanduslikule turule pääsemise (NAMA) üle lubavad selles osas edu saavutada.
Enne kui lõpetan, tahaksin kirjeldada ühisresolutsiooni kohta esitatud muudatusettepanekuid.
Euroopa Parlamendi Sotsiaaldemokraatide fraktsioon palub meil muidugi hääletada muudatusettepaneku 2 poolt, mis on absoluutselt vajalik, et suurendada parlamendi õigusi rahvusvahelises kaubanduses.
Me toetame ka Roheliste / Euroopa Vabaliidu fraktsiooni esitatud muudatusettepanekuid, ent me ei saa nõustuda Euroopa Rahvapartei (Kristlike Demokraatide) ja Euroopa Demokraatide fraktsiooni esitatud muudatusettepanekuga, sest arvame, et see selles mitmepoolseid läbirääkimisi käsitlevas resolutsioonis ei ole kohane soovitada allkirjastada uusi kahepoolseid kokkuleppeid, sest me teame, et nende läbirääkimine lõpeb tavaliselt nõrgemate kahjuks.
<D>
(DE) Austatud juhataja, lugupeetud kolleegid, süsinikdioksiid ei ole mürgine, samuti ta ei plahvata, kuid süsinikdioksiidil on üks ebameeldiv omadus: kui ta suurtes kogustes atmosfääri satub, siis meie kliima muutub ja sellepärast on süsiniku kogumise ja säilitamise tehnoloogia tähtis üleminekutehnoloogia.
Selles suhtes on hätta Hoppenstedtil õigus; see on sild järgmiseks 50 kuni 80 aastaks.
See ei ole non plus ultra, kuid see on üks osa lahendusest meie probleemidele.
Ma arvan, et me oleme leidnud hea kompromissi, vähemalt seose mõttes saastekvootidega kauplemise süsteemiga.
Saastekvootidega kauplemise süsteem tagab, et tehakse kättesaadavaks ressursid süsiniku kogumiseks ja säilitamiseks ning samuti tagab süsiniku kogumine ja säilitamine, et me liigume CO2 heitkoguste vähendamisel edasi ja suudame saavutada oma sihtmärgid.
Arvan, et koos tööstusharu jõupingutustega näidistehase ehitamiseks peavad liikmesriigid pingutama, et lükata käima riigisisesed õigusaktid kõnealuse direktiivi ülevõtmiseks.
Eelkõige peame me kõik taotlema selgust avaliku arvamuse ja tööstusharu jaoks, selleks et leevendada inimeste hirmu süsiniku kogumise ja säilitamise suhtes.
Süsiniku kogumine ja säilitamine ei ole ohtlik tehnoloogia, see on kasulik tehnoloogia.
<D>
raportöör. - (NL) Pr juhataja, mul on hea meel, et täna räägiti sõnavõttude ajal mitte ainult lahtisidumisest, vaid ka tarbijate õigusest.
Neljapäevase hääletuse suunas vaadates tahaksin vaid paluda toetust kolmele muudatusele, mille eesmärgiks on tarbijate õiguste parendamine ja tarbijate regulaarne teavitamine tarbimisest.
Minu arvates ei ole liiga palju palutud, kui seda tehakse neli korda aastas.
Samuti räägitakse nutikate mõõturite kontseptsioonist ja nende kasutuselevõtuks tähtaja kehtestamist, mis oleks kümme aastat pärast direktiivi jõustumist.
Lõpuks tahaksin energiavaesusega võtlemise riikliku tegevuskava osas öelda hr Vidal-Quadrasele, et me mainisime sotsiaaltariife vaid näitena liikmesriikide võimalikust instrumendist.
Need on kolm muudatust, millele me palume tarbijate õiguste parendamiseks teie toetust.
Lõpetuseks, pr juhataja, ütlen, et olen pettunud voliniku vastuses, milles ta jätab tarbijate õiguste valdkonna subsidiaarsuse nimel liikmesriikidele.
Tahaksin talle öelda, et me liigume Euroopa energiaturu poole ja nii seisab Briti kodanike ees homme sakslasest tarnija.
Nagu mina sellest aru saan, tähendab see Euroopa energiaturg, et me peame suutma tarbijatele andma ka Euroopa vastuse.
<D>
Hr president, aasta 2008 on meie jaoks Euroopa Liidus otsustav aasta ning Lissaboni leping võib tõepoolest pöördumatult kujundada liidu tulevikku.
Lepingu pooldajad väidavad tänasel päeval, et selle esmane eesmärk on tõhustada otsustusõigust.
See pole tõsi.
See on tegelikult järjekordne ambitsioonikas poliitiline strateegia, mille eesmärk on suunata kriitilistes valdkondades otsuste tegemine eemale liikmesriikidest ja lähemale ELi institutsioonidele, mis on aga väljaspool kodanike demokraatlikku haaret.
Riikide parlamente, kodanike avaldusi ja subsidiaarsust käsitlevad sätted omavad vaid märgilist tähtsust.
Iirimaal on meil võimalus selle lepingu ratifitseerimine rahvahääletusele panna ning ma olen kindel, et meie Taoiseach kadestab Prantsusmaa ja Hollandi juhte, kes saavad ignoreerida oma kodanike või teiste juhtide vaateid, kes ei ole kohustatud lepingut oma rahvale peale sundima.
Meie valitsus Iirimaal teeb näo, nagu vajaks meie heade eurooplaste maine selle lepingu vastuvõtmist.
Tegelikult saaksid head eurooplased demokraatia, sotsiaalse kaasatuse ning rahupüüdluste väärtusi, millele EL retooriliselt on pühendunud, kõige paremini kaitsta sellega, et jätavad selle halva lepingu vastu võtmata.
Iiri rahvas ei vaja suure ja hea Euroopa väidet, nagu poleks meil Lissaboni lepingule mingit alternatiivi.
Tahaksin öelda nendele ELi juhtidele, kes on meie riigi vastu huvi tundnud: kui te olete nii huvitatud referendumi kampaanias osalemisest, korraldage siis referendum oma riigis.
Kui mitte, siis laske meil meie arutelu jätkata ning võtta vastu demokraatlik otsus.
<D>
kirjalikult. - (SV) Resolutsioon toiduainete hinnatõusu kohta maailmas oleks olnud väärtuslik panus praegusesse arutellu ELi põllumajanduspoliitika ja selle tagajärgede kohta.
Tulemus valmistas aga pettumuse.
Resolutsiooni esimeses osas märgitakse, et praegu on suundumus järjest suurema reguleerituse ja uute varude suunas - hoolimata asjaolust, et esimest korda paljude aastate jooksul on toiduainete kõrged hinnad muutnud põllumajanduse tõepoolest tulusaks valdkonnaks.
Resolutsiooni teises osas räägitakse õigusest toidule kolmandates riikides ning toiduainete tootmise muutmisest prioriteetseks võrreldes kütuse tootmisega.
Samal ajal oli lõpphääletuse tulemus biokütuste eeliste ja puuduste suhtes täiesti ebaselge.
Poliitika koosneb vaidlustest eesmärkide üle ja poliitiku peamine ülesanne on saavutada tasakaal ja seada eesmärgid tähtsuse järgi ritta.
Kõnealune resolutsioon seda eesmärki ei täitnud.
Seetõttu jäin erapooletuks.
<D>
kirjalikult. - Euroopa Parlamendi Tööpartei tervitab seda parlamendi raportit.
Kui Taliban 2001. aastal kukutati, käis koolis vaid 900 000 last.
See arv ulatub nüüd 6 miljonini ning kasvab pidevalt.
Viis miljonit põgenikku on koju naasnud ja 82% elanikkonnast on juurdepääs tervishoiule, see on üheksa korda rohkem kui aastal 2002.
Sellegipoolest jagame parlamendi sügavat muret püsivate turvaprobleemide pärast ja ilma turvalisuseta ei saa pöörduda tagasi normaalse elu juurde.
Sellegipoolest hääletasime raporti vastu, sest paljud selle punktid ei peegelda tegelikku olukorda Afganistanis.
Põhjenduse D faktid ei ole korrektsed, sest uute NATO vägede saatmine Afganistani jätkub ning nii Ühendkuningriik kui ka Saksamaa on hiljuti teada andnud oma vägede arvu suurendamisest.
Samuti ei nõustu me oopiumi tootmise tasemega seotud olukorraga, mida kirjeldatakse lõikes 32.
Raportis näib ignoreeritavat suurt tööd, mille on ära teinud Afganistani valitsus oma pikaajalise riikliku narkootikumide kontrollimise strateegia abil ja mis on viinud edusammudeni unimagunaid kasvatavate provintside arvu vähendamisel.
Lõpetuseks soovime toetada jätkuvat koostööd Afganistani õiguskaitseasutustega, osana Euroopa Liidu jätkuvast toetusest rahvusvahelisele õigus- ja turvasektori reformile selles riigis.
<D>
(EL) Euroopa Parlamendil tuleb esitada selge sõnum tänase arutelu mõlema poole kohta: esiteks tuleviku tarbeks rajatava finantssüsteemi põhimõtte kohta ja teiseks selle kohta, kuidas me reageerisime alguses taastamiskavale, mille komisjon esitas 26. novembril.
Neist esimese suhtes sai komisjon kahtlemata juba selgesti aru, et isereguleerimise või mittereguleerimise ajajärk on nüüdseks möödas.
Kui komisjonis või isegi parlamendis on keegi, kes arvas, et reaalmajanduse saab rajada reeglite puudumise põhimõttele, siis praegused sündmused on tõestanud selle seisukoha paikapidamatust.
See võttis meil veidi aega, kuid nüüd me mõistame.
Ma arvan, et selles ei peaks süüdistama volinik Almuniat.
Teised oleksid võinud komisjonile selle põhimõtte välja pakkuda, kuid nüüd on liiga hilja.
Nüüd tuleb rajada uus majanduskord põhimõttele, mille kohaselt katavad seda reeglid, reeglid ja veel kord reeglid.
Komisjoni poolt eelmisel nädalal esitatud taastamiskava teine osa hõlmab mõnda positiivset aspekti ning meil tuleb tunnistada, et komisjonil õnnestus ühendada eri seisukohad (ma tean, kui raske see on) ja esitada valitsustele omavahel ühendatud, ühise põhimõttega meetmete raamistiku.
Nüüd ma kuulen, kuidas inimesed vasakult ja paremalt ütlevad, et me soovime, et see oleks teistmoodi, see võib olla liiga kallis või see ei meeldi meile.
Need on needsamad inimesed, kes juhul, kui komisjon ei oleks midagi ette võtnud, oleksid öelnud: komisjon ei tee midagi, me ootame, et komisjon esitaks meile kava.
Seetõttu ma usun, et teine sõnum, mille me komisjonile peame saatma, on see, et esitatud paketi põhimõte on õige, see aitab valitsusi ja see võiks olla väga hästi päästeparv, tänu millele reaalmajandus võib kriisi esimestel päevadel ellu jääda.
Aitäh.
<D>
(HU) Sooviksin teha erandi ja mitte Lissaboni lepingust rääkida.
Soovin pigem öelda Euroopa Ülemkogu kohtumise majandusliku, finants- ja sotsiaalse peatüki tulemuste valguses, et meil on hea meel näha selles dokumendis ka finantssüsteemi stabiliseerimise märke.
Nii näeme seda olukorda ise, kuid on selge, et Euroopa inimeste säästud hakkavad kahanema.
Ettevõtetel on raskem leida rahalist tuge ja saada pangalaenu, ning samal ajal kasvab endiselt töötus.
Ka seda on dokumendis mainitud.
Minu arvates on oluline rõhutada, et majanduslik kasv ei saa olla jätkusuutlik.
Me ei saa seni väita, et Euroopa tuleb kriisist tugevamana välja, kuni on võimalik kindlalt garanteerida, et tagatud on mitte ainult praeguse sotsiaalse ühtekuuluvuse säilitamine, vaid ka selle tugevdamine ning kuni saame suurendada tööhõivet ja vältida sotsiaalset tõrjutust.
Meie käsutuses olevad avatud lähenemisel põhinevad vahendid sotsiaalpoliitika koordineerimiseks on üpris nõrgad.
Peame neid täiustama ning võtma kasutusele palju tõhusamad vahendid.
Inimeste arvates on kõige tähtsamad tegurid sotsiaalne ühtekuuluvus ja sotsiaalse Euroopa saavutused.
Selle asjaolu esiletoomine on meie ühine vastutus.
<D>
Härra juhataja, daamid ja härrad, ma tahaksin tänada volinikku, kes on andnud meile olulisi kinnitusi, muu hulgas selle kohta, et komisjon ja volinik Barrot kavatsevad töötada välja termini "kontakti otsimine seksuaalsuhte eesmärgil” õiguslikult siduva määratluse kõigi liikmesriikide jaoks.
Minu arvates on see kahtlemata väga oluline eesmärk.
Ma arvan, et muidugi ei saa see programm lahendada kõiki probleeme, esiteks seetõttu, et see on lihtsalt üks programm, ning ilmselgelt ka seetõttu, et sellega on seotud juriidilised ja eelarvelised piirangud.
Sellegipoolest näitas tänane arutelu, et Euroopa Parlament soovib Internetis levitatavate ohtlike materjalidega võitlemisel aktiivne olla.
Tulevikueesmärgiks on parandada selliste materjalide vastu võitlemise kooskõlastamist Euroopa Liidu tasandil, vahendades parimaid tavasid ja kõige edukamaks osutunud meetmeid ning jagades teavet ja meetodeid.
Minu arvates tuleb selles valdkonnas rahvusvahelist koostööd pidevalt suurendada, sest nagu teised parlamendiliikmed ütlesid - see valdkond ei tunne piire.
Seetõttu peab meie siht olema andmete ja teabe jagamine reaalajas.
Euroopa Parlament tahab selles valdkonnas esirinnas olla.
Meil on palju ettepanekuid, millest mõningaid kolleegid juba mainisid: lapse turvamärgise idee, vihjeliinide ja politseijõudude roll Interneti kaudu kuritarvitamise ennetamisel ja tõkestamisel ning vajadus viia ellu algatusi mobiilsideoperaatorite ja teenusepakkujate eneseregulatsiooni valdkonnas.
Lisaks leian, et me peame tegema tööd selle nimel, et saada jälile lapspornograafia vahetamisega seotud rahalistele tehingutele.
Ma olen volinikuga ühel meelel: Euroopa laste huvides on vaja viia ellu teavitus- ja koolituskampaaniaid, mis hõlmavad lisaks lastele ka täiskasvanuid, lastevanemaid ja õpetajaid, ning selle eesmärk ei pea olema uusi tehnoloogiaid kriminaliseerida, sest nad on eluliselt vajalikud.
<D>
(PT) Eksperiment Mercosuri piirkondliku integreerumisega on olnud põhimõtteliselt edukas nii majanduslikul kui ka poliitilisel tasandil.
Mercosuri panus piirkonna demokraatia tugevdamisse ning selle bloki kaubandusmahu kasvamisse on vastuvaidlematud tõsiasjad.
On tõsi, et praegusel hetkel on ELi ja Mercosuri läbirääkimised ummikus, sest oodatakse Doha voorust tulevaid kohustusi ja lepinguid, mis võiksid saada meie kahepoolsetele kaubandusläbirääkimiste uueks lähtealuseks.
Kuigi ma ei taha liiga pessimistlikult kõlada, on meil oht, et Doha voor võib lõppeda ainult meie väärtusliku aja kaotamisega.
EL peaks andma oma panuse Lõuna-Ameerika piirkondliku integreerumise õnnestumisse, suunates kõik oma jõupingutused kahe bloki vaheliste läbirääkimiste õnnestumisse.
Meievahelised suhted peavad olema märksa ulatuslikumad kui kõigest kaubandusleping.
Kõne all on ülemaailmne leping, mis läheb tunduvalt kaugemale kui vahetatavate kaupade arvud ja kogused.
Assotsiatsioonileping hõlmab koostööd ja poliitilist dialoogi, mis on meie tulevaste suhete põhilised alussambad.
Mitte keegi ei kahtle tänapäeval, et Euroopa Liit vajab Ibero-Ameerikat ja selle suurepärast vahendit Mercosuri, et saavutada oma eesmärk - tasakaalustatuma ja mitmepoolsema rahvusvahelise korra ülesehitamine.
Sellise poliitilise koostöö oluline näide on pärast 19. septembri kohtumist tehtud Euroopa Komisjoni presidendi ja Mercosuri eesistuja Uruguay presidendi Tabaré Vásquezi ühisavaldus, millega lubati aasta lõpuks kahe bloki ühisavaldust keskkonna ja kliimamuutuste kohta.
Mercosur on väga paljutõotav seoses majandusliku integreerumise ja Lõuna-Ameerika poliitilise tugevdamisega rahvusvahelisel areenil, ent see ei tähenda, et võime mööda vaadata või teeselda, et ei näe, mis meie ees on - Brasiilia vaieldamatu poliitiline kohalolek, kes tegelikult on Lõuna-Ameerika juhtiv jõud.
Brasiilia on Mercosuri hing ja liikumapanev jõud.
Oma 190 miljoni elanikuga ja Mercosuri SKTst umbes 75% esindava majandusega on Brasiilia ainus BRIC-riik, kellega Euroopa Liit polnud praeguseni veel tippkohtumist pidanud.
Daamid ja härrad, on absurdne mõelda, et Euroopa Liit võiks Brasiiliale Mercosuri tähtsusest midagi õpetada või Brasiilia ees end Mercosuri eestvõitlejaks määrata.
See on täiesti naeruväärne.
Samuti on Brasiilia ainus Mercosuri liikmesriik, kes loodab ÜRO Julgeolekunõukogus kohta, mida ta väärib ja mis annab tervele Ladina-Ameerikale hääle selles tähtsas organis.
<D>
kirjalikult. - (PT) Kiiresti on vaja leida lahendus teabe puudumisele süvamere kalavarude kohta ja samuti andmete puudumisele püügi ja püügikoormuse ning nende mõju kohta iga kalaliigi populatsioonile.
See teave on oluline uuringute ja teaduslike arvamuste koostamiseks ning võib ka otsustavalt panustada adekvaatsete kalanduse hoiumeetmete kehtestamisse.
Seega leiame, et on väga oluline, et sellest saaks üks liikmesriikide prioriteete, st koguda usaldusväärseid andmeid ja teha need kättesaadavaks, kaasa arvatud analüüs põhjuste kohta, miks jäetakse kehtivad hoiumeetmed kohaldamata või ei tehta seda korrektselt, nagu raportis mainitud.
Rahvusvaheliste organisatsioonide tõstatatud võimalus, et mõni nendest liikidest kannatab ülepüügi all, tugevdab seda vajadust.
Eesmärgiks peab olema ettevaatliku lähenemisviisi vastuvõtmine, mille raames püütakse tasakaalustada kalastusvõimalusi varude stabiilsusega.
Toetame seega esitatud muudatusi.
Leiame, et võetavad meetmed peavad võtma arvesse iga kalaliigi, püügipiirkonna ja kasutatud püügivahendite spetsiifilisi omadusi, eriti neid, mis on valikulisemad ja mõjutavad vähem merepõhja.
<D>
(DE) Härra juhataja, tahaksin alustada, tänades selle arutelu objektiivsuse eest; see on kindlasti palju objektiivsem kui 20. augustil väliskomisjonis peetud erakorraline koosolek.
Olgem otsekohesed.
Gruusia president Saakašvili andis käsu sõjaväeliseks rünnakuks.
See sütitaski tegelikult sõja ja käivitas vägivallaspiraali.
Kui me seda fakti ignoreerime, siis eitame sõja tõelist põhjust.
Rünnakud, eriti tsiviilelanikkonnale Tshinvalis, tuleb täielikult hukka mõista koos sõjalise vastusega, eriti Venemaa sõjalise vastusega ning rünnakutega tsiviilelanikkonnale, eriti Gori linnas.
Mõlemad pooled on selles rünnakus kasutanud ka kobarpomme, mis on vastuvõetamatu.
Rahvusvahelist humanitaarõigust ja sõjaseadust on selles konfliktis mõlemalt poolt selgelt rikutud.
Sõnum, mida ma väga tihti kuulnud olen, on siiski see, et Venemaa üksi on praeguse olukorra eest vastutav.
See ei ole nii ja mul on hea meel, et eesistujariik Prantsusmaa on selles suhtes märksa tasakaalukama seisukoha võtnud.
Mu enda seisukoht jääb muutumatuks: rahvusvahelise seaduse alusel on Lõuna-Osseetia ja Abhaasia tunnustamine võrreldav Kosovo tunnustamisega.
Lääneriigid tunnustasid Kosovot ja avasid tõelise Pandora laeka.
Lääs, NATO ja Euroopa Liit on tõsiselt seotud selle konflikti süvenemisega ja sõjaga Gruusias: USA paigutas Gruusia väed Iraagist ümber Gruusiasse ning paljud lääneriigid - NATO riigid, ELi riigid - aitasid kaasa Gruusia relvastamisele.
Isegi Iisrael relvastas Gruusiat ja NATO sõjalaevade ilmumine Mustale merele ei pea tingimata olema rahumärk.
Me teame, et selles sõjas on mängus ka geopoliitilised huvid; selles kontekstis tarvitseb nimetada vaid naftajuhtmeid.
Seda konflikti ei tohiks kasutada ettekäändena Euroopa Liidu jätkuvaks militariseerimiseks.
EL on edukalt tegutsenud mittesõjalise jõuna.
Kui me nüüd hakkame kellegi poolele asuma, siis kaotab EL oma usaldusväärsuse vahendajana.
Me seisame külma sõja künnisel ja see, mis ees seisab, võib minna ühes või teises suunas.
Täna on 1. september, päev, mida tähistatakse sõjavastase päevana.
Peaksime seda meeles pidama: sõda on vastuvõetamatu ja Euroopa Liidu riigid ei tohiks seda iialgi toetada ei otseselt ega kaudselt.
<D>
30. jaanuaril 2000 purunes tamm, mis ümbritses ettevõtte Auruli jäätmeid sisaldavat rikastamisjäätmete tiiki Baia Mares, Rumeenias, mille tagajärjel paiskus välja umbes 100 000 kuupmeetrit saastatud vett, mis sisaldas 100 tonni tsüaniidi ja raskemetalle.
Väljapaiskumise tagajärjel katkes 2,5 miljoni inimese veega varustamine kolmes riigis.
Somesi jões oli tsüaniidi kontsentratsioon lubatust 700 korda kõrgem.
Mitmesaja kilomeetri ulatuses hävis täielikult vee-elu.
Me ei tohi unustada selle õnnetuse üksikasju, millest on kogu maailmas saanud saastuse sünonüüm.
See rõhutab meile, et hoolimata õigusaktidest ja kontrollidest võivad sedalaadi õnnetused mis tahes ajal juhtuda.
Kui me tahame õnnetusi vältida, siis ei ole ohtlikel ainetel kaevandamises kohta.
Roşia Montanăs tahetakse ehitada Euroopa suurimat pinnasekulla kaevandust Euroopas, mis põhineb tsüaniidide kasutamisel.
Missugused on tagajärjed siis?
Keskkonna hävitamine, külade kadumine, elanike, kirikute ja kalmistute ümberpaigutamine ja surmaotsus hindamatutele säilmetele Rooma ja Rooma-eelsest ajastust.
Ajalugu annab meile õppetunde.
Meil on kohustus neist õppida.
On absoluutselt hädavajalik, et me keelustame täielikult tsüaniidi kasutamise kaevandamisel ELis, et vältida tragöödiaid, mis mõjustavad inimesi ja keskkonda.
<D>
fraktsiooni PSE nimel. - (PL) Hr president, volinik, prl Halli, keda ma kompleksse lähenemise eest tänan, raportis juhitakse tähelepanu märkimisväärsele viivitusele liikmesriikide ja komisjoni poolt kehtivate õigusaktide rakendamisel selles valdkonnas.
Primaarenergia tõhus kasutamine sõltub parendatud tõhususest selle elektriks muutmisel, normide rakendamisel minimaalseks energiatarbimiseks, hoonete laialtlevinud termomoderniseerimiseks, kaastootmise laialtlevinud kasutamiseks haldusbarjääre kõrvaldades ning energiasiirde kahjude ja hõõrdumisest tekkinud kahjude vähendamiseks.
Raportis rõhutatakse ka probleemi globaalsust ja vajadust vähendada kasvuhoonegaaside heitekoguseid.
Elamumajandus moodustab umbes 40 % kogu energiatarbimisest ja termomoderniseerimine võib selle sisselaset vähendada vähemalt poole, s.o 20 % võrra kogu tarbitud energiast.
Lisaks võib kaastootmine koos energiasiirde kahjude vähendamisega kahekordistada energiatõhusust.
Koosvõetuna võib võimaliku säästmise primaarenergias, mis on saavutatav tuntud tehnoloogiate kasutamise, nimelt termomoderniseerimise ja kaastootmise kaudu, hinnata umbes 25 % kuni 30 %, samaväärse CO2 heitkoguste vähendamisega.
Paradoks seisneb aga selles, et nende plaanide rakendamist võivad takistada hilisemad Euroopa Komisjoni määrused, mis konkreetselt piiravad CO2 heitkoguseid, mis vanemate elektrijaamade ja uuendusi vajavate kütmistehaste puhul, tõstavad tootmiskulusid ja vähendavad võimalusi investeerimiseks moderniseerimisse.
Veel üks globaalne aspekt on vajadus koostada ühised keskkonnasobivuse normid, mida kohaldatakse nii ELis kui selle partnerriikides.
See on eeltingimuseks nii kasuliku koostöö kui õiglase konkurentsi jaoks maailmaturgudel.
<D>
Olen korduvalt võtnud sõna mitmekeelsusega seotud teemadel, seega usun, et mu seisukoht on üsnagi selge.
Euroopa Liidu keeleline ja kultuuriline mitmekesisus on tohutu konkurentsieelis.
Minu arvates on oluline edendada praktikas keeleõppe ning kultuuri- ja õpilasvahetusprogramme nii ELi piires kui ka väljaspool seda, nagu ma tegin siis, kui toetasin Erasmus Munduse programmi.
Mitmekeelsus on vajalik tõhusa suhtlemise tagamiseks ning see kujutab endast vahendit, mis hõlbustab inimestevahelist mõistmist ning seeläbi ka erinevuste ja vähemuste aktsepteerimist.
Keeleline mitmekesisus avaldab märkimisväärset mõju ka ELi kodanike igapäevaelule, seda seoses meedia pealetungiga, üha suurema liikuvuse, rände ja kultuurilise üleilmastumise edenemisega.
Mitmekesiste keeleoskuste omandamine on kõigile ELi kodanikele suurima tähtsusega, sest võimaldab neil saada maksimaalset majanduslikku, sotsiaalset ja kultuurilist kasu liidusisesest liikumisvabadusest ning liidu suhetest kolmanda maailma riikidega.
Keel on tegelikult sotsiaalse kaasatuse põhitegur.
Euroopa keeleline mitmekesisus on seetõttu oluline kultuuririkkuse allikas ning oleks viga, kui Euroopa Liit piirduks vaid ühe põhikeelega.
<D>
kirjalikult. - (PT) Igal aastal näeme me seda Euroopa Parlamendi silmakirjalikku tegevust inimõiguste küsimuses maailmas.
Muidugi sisaldab raport punkte, mida me toetame.
Oma olemuselt on see aga parim näide inimõiguste reguleerimisest seadustega ja nende lubamatust kasutamisest poliitilise relvana ELi suurte võimude ja nende suurte finants- ja majanduslike rühmade huvides ning inimeste vastu, kes nende ettekirjutused tagasi lükkavad.
Raport ei sisalda mingeid viiteid inimõiguste jultunud rikkumisele või nende hukkamõistmisele Palestiinas, Iraagis, Afganistanis, okupeeritud Küprosel või Lääne-Saharas, mille on toime pannud ELi riigid ja/või nende liitlased, näiteks USA, Iisrael, Türgi või Maroko.
Sellisena on taas kord tegemist inimõiguste lahushoidmise püüdega, muuteks need kõrvalise tähtsusega küsimuseks majanduslike ja sotsiaalsete õiguste kõrval.
Inimõiguste kaitse - kaasa arvatud asjaolu, et need on jaotamatud ja et neid ei ole võimalik reastada - ja nende staatus eeltingimusena inimeste õiguste austamiseks ja tõeliseks sotsiaalseks õigluseks, rahuks, vabaduseks ja demokraatiaks peavad moodustama meie poliitilise tegevuse raamistiku.
Meie jaoks on tegemist inimeste õiguste kaitsmise, mitte silmakirjalikkuse harrastamisega.
<D>
(NL).
Härra juhataja, raportööril proua Lambertil on õigus, kui ta ütleb, et Dublini eesmärke seoses varjupaiga taotlemiseks kõige soodsama riigi otsimisega pole kunagi saavutatud; tegelikkuses on hoopis vastupidi.
Samuti on tal õigus öelda, et süsteem asetab vältimatult ebamõistlikult suure koormuse liikmesriikidele Euroopa Liidu piiridel.
Ka see on tõsi.
Seetõttu on hea, et tungivalt soovitatakse saada nende liikmesriikide toetus.
Teisest küljest arvan, et raportist puudub mitu olulist punkti, ning ma ei nõustu mingil juhul enamiku raportööri eelduste ja eesmärkidega; vastupidiselt.
Üks näide: komisjoni hinnangus juba märgiti, et kümned tuhanded varjupaigataotlejad varjuvad Dublini süsteemi tõttu, kuid ometi argumenteerib raportöör kinnipidamise vastu.
Asi ei saaks olla tõsisem.
Euroopa Liidu liikmesriikide vaheline tihe koostöö varjupaiga küsimustes võib ära tasuda, kuid sellisel juhul on vajalik kõrvaldada terve rida poliitiliselt korrektseid ideid, mis selles raportis sisalduvad.
<D>
(FR) Härra juhataja, kujutage ette, mis tegelikult juhtuks, kui kvoorum rakenduks meie aruteludele.
Täna on meist kohal vaid 11, kes osalevad arutelus äärmiselt olulises küsimuses, mis puudutab järgneva parlamendi koosseisu tegevust.
Seetõttu arvan, et nende muudatuste aluseks olev põhimõte on vägagi küsitatava väärtusega.
Vaatamata härra Corbetti tehtud tööle on veelgi kahtlasema väärtusega põhiseaduskomisjonis tagasi lükatud muudatusettepanek, mis saadeti meile tagasi kahe täiskogu peamise fraktsiooni poolt selleks, et muuta - asjaoludel, mida me teame ning mis puudutavad konkreetseid isikuid - traditsioonilist kõikidele maailma parlamentidele ühist sätet, mille kohaselt juhib avaistungit vanim parlamendiliige.
See säte on iseäranis siduv ning soov seda muuta üksnes seetõttu, et järgmine vanim parlamendiliige ei pruugi meeldida suurematele fraktsioonidele, on ilmselgelt eriti salalik meede.
Seetõttu võetakse sellega kokku parlamendi probleem.
Peagi olen ma olnud parlamendi liige 20 aastat.
Olen märganud, et kui vähemus kasutab mingit õigust, siis toimub alati kodukorra muutmine.
Parem oleks kodukord tühistada ning seejärel lihtsalt tunnustada enamusfraktsioonide tahet.
<D>
Härra juhataja, esiteks tervitan ettepanekut, mille raportöör täna meile esitas, nimelt kvootide vabatahtlikku suurendamist 2% võrra 12 kuu pikkuseks perioodiks.
Arvan, et see on mõõdukas seisukoht.
Ma olen tootmisväravate avamise vastu, sest see ei lahenda minu arvates midagi.
Vaatame, kuidas turg järgmise 12 kuu jooksul areneb.
Siis saame järgmisel aastal tagasi tulla, olukorra uuesti üle vaadata ja seda palju laiemalt vaadelda.
Kõik räägivad kvootide "pehmest maandumisest”, kuid keegi ei oska mulle öelda, mis see pehme maandumine on.
See on väljend, mida me kasutame - nõukogu eesistuja on seda kasutanud ja volinik kasutas seda -, kuid millest me tegelikult räägime, kui aasta 2013 kätte jõuab?
Ma tean, et sinna on veel palju aega, aga on palju piimatootjaid, kes praegu tõesti mõtlevad, milline olukord sinna jõudes on?
Niisiis, kuigi piimasektori kasum 2007. aastal dramaatiliselt muutus, ei saa me tagada, et see nii igavesti jätkub.
Räägime ausalt.
Seda ei teinud komisjon.
Seda ei teinud meie, poliitikud.
Seda ei teinud ükski valitsus või isegi piimasektor.
Maailma turujõud kergitasid turuhinda ja just nii see juhtuski.
Teravilja hind on hindu kergitanud.
Kuid me peame ka mõistma, et järgmisse 12 kuusse jõudes tähendab teravilja hind, väetise hind, energia kõrge maksumus, loomasööda hind sel suvel seda, et palju lisaraha, mis on kulunud piimasektorisse, on tegelikult imbunud nendesse lisakuludesse.
Nii et ärgem sattugem hoogu, uskudes, et piimasektoris on kõik nii väga roosiline ja suurepärane - sest see ei ole nii.
Täiendavad 2% toodavad olulise hulga.
Kuid ma nõustun volinikuga - ärgem tehkem olukorda veelgi keerulisemaks.
Teeme selle tootja jaoks lihtsamaks.
Piima- ja piimatootmissektor, olenemata sellest, kus te Euroopas asute, on väikese perefarmistruktuuri selgroog ja me peame seda toetama.
<D>
(HU) Tahan õnnitleda komisjoni ja raportöör härra Siekierskit suurepärase algatuse puhul, mis kinnitab Euroopa Liidu ja komisjoni sotsiaalset tundlikkust.
Tahan komisjonilt paluda kahte asja.
Esimene palve käsitleb kaasrahastamist: nõustun raportiga, kuid tahan, et proua Fischer Boel arvestaks asjaoluga, et ta küsib kaasrahastamist vaesematelt ja pingelisema eelarvega liikmesriikidelt, just sealt, kus vajadus toidu järele on suurim.
Minu teine palve: veokulude määr ei tohiks olla 4,5%, vaid peaks subsidiaarsuse põhimõttel olema jäetud liikmesriikide määrata, sest veokulude katmiseks võib piisata madalamatest määradest.
Lõpetuseks, ELi logo tuleks endiselt tooteetikettidele trükkida, kui tegemist on ELi toodetega.
Viimaks - sest ma ei arva, et ma aruteludes enam osalen - soovin tänada proua Fischer Boeli kogu tema viie aasta pikkuse hoolsa töö eest.
Ta on jätnud oma jälje Euroopa põllumajanduse ajalukku.
<D>
komisjoni asepresident. - Austatud juhataja, komisjonil on hea meel Euroopa tulevase rahvusvahelise investeerimispoliitika parlamendiraporti üle.
See on tähtis samm, mis sillutab teed Euroopa Liidu investeerimise uue ainupädevuse rakendamiseks.
Nagu te teate, on investeerimine ühise kaubanduspoliitika uueks piiriks.
Me peaksime võimaluse ära kasutama - me oleme siin parlamendiga täielikult ühel meelel - ning töötama koos välja ühtse ja kooskõlastatud investeerimispoliitika, mis soodustab investeeringuid ja annab panuse nii suuremasse majanduskasvu kui ka jätkusuutlikumasse arengusse.
Samuti jagab komisjon täielikult parlamendi seisukohta, et investorite kaitse peaks jääma Euroopa investeerimispoliitika esimeseks prioriteediks.
Usume, et uus poliitika teenib eesmärki, mille varal tagatakse kõikidele Euroopa investoritele võimalus tegutseda avatud ning nõuetekohaselt ja õiglaselt reguleeritud ettevõtluskeskkonnas peale siseturu ka kolmandates riikides tegutsedes.
Pean meeles ka parlamendi soovitust, et Euroopa Liit peaks kasutama liikmesriikide kahepoolsetest investeerimislepingutest pärinevat parimat tava.
Tõepoolest, ELi meetmed selles valdkonnas peaksid andma paremaid tulemusi nendest, mida saaksid liikmesriigid eraldi.
Püüdes saavutada heal tasemel kaitset meie investoritele, ei tohiks me ohtu seada teisi eesmärke, nagu avalike ülesannete korraldamine ja kooskõlastatus teiste Euroopa Liidu poliitikatega.
Ühise kaubanduspoliitika kestvaks põhimõtteks on riikide ja Euroopa Liidu õigus võtta vajalikke meetmeid, mis on vajalikud õiguspäraste avaliku korra eesmärkide saavutamiseks.
See on samavõrra rakendatav meie investeerimispoliitikas.
Vaidluste lahendamise kord ja seonduv finantsvastutus on samuti väga tähtsad küsimused ning me peame edaspidigi neile tähelepanu pöörama.
Nagu teatises on märgitud, on meie eesmärk tagada otsuste läbipaistvus ja kooskõlalisus ning muuta süsteem nii tootlikuks kui võimalik.
Samuti on meil vaja käsitleda hulka küsimusi, mis kerkivad seoses ELi staatusega rahvusvahelise õiguse alusel.
Analüüsides võimalikke eesmärke ja tulevikuideid kompleksseks lähenemiseks nendele küsimustele, võtame arvesse parlamendi arvamust, nii nagu see on raportis väljendatud.
Oma investeerimispoliitika järkjärgulisel arendamisel ja täideviimisel kaalume hoolikalt kõiki parlamendi raportis esitatud soovitusi.
Komisjon on juba esitanud juhiste ettepanekud investeerimisläbirääkimisteks Kanada, India ja Singapuriga.
Tahame ära kasutada jätkuvate laiemate kaubandusläbirääkimiste võimalust ning osaleda mitmekülgsetel investeerimisläbirääkimistel nende riikidega.
Seega on parlamendi arvamus komisjoni ja nõukogu suunamisel väga õigeaegne, kui me määratleme vastavaid läbirääkimisjuhiseid.
Kuna kõikehõlmava Euroopa kaubanduspoliitika väljatöötamine on praegu kõikide institutsioonide ühine ülesanne, soovin teile muidugi kinnitada ka seda, et komisjon on valmis koostööks parlamendi ja nõukoguga kaasatud institutsioonide vahel jaotunud pädevuste kohaselt.
<D>
fraktsiooni Verts/ALE nimel. - Härra juhataja, kõnealuses ettepanekus pole midagi taunimisväärset ja ma kiidan meie raportööri selle esitamise eest, eriti ui valimised on silmapiiril.
Ma arvan, et iga poliitik selles ruumis, kes ootab järgmise aasta juunit, pooldab seda, et Euroopa lapsed söövad paremini ja söövad Euroopa kohalikku puuvilja.
See on ka Euroopa põllumajandustootjatele hea uudis, sest see loob kohaliku turu.
See on hea uudis tulevasele tervishoiueelarvele ja mis veelgi olulisem, see on hea uudis laste endi jaoks.
Kui me kasvatame lapsi noorelt tervislikult sööma, siis nad säilitavad selle harjumuse.
Soome on näidanud ja tõestanud, et agressiivne sekkumine varases elueas on oluline ja seda tuleb suuresti tervitada.
Kui me spekuleerime praegu veidi seoses põllumajanduse eelarvega, parandame me tuleviku tervishoiueelarvet.
Olles pärit Šotimaalt, on mul häbi öelda, et meil on selle vastu eriline huvi, et 21% meie algkoolilastest on ülekaalulised, s.t üks viiest algkoolilapsest on ülekaaluline.
See pole sugugi jätkusuutlik.
Me ei saa vaadata tulevikku, kus rasvumine üha suureneb ja seega on see osa lahendusest sellele ning mul on hea meel seda täiskogule soovitada.
See on kõikjal hea uudis.
<D>
(ES) Härra juhataja, volinik; härra Pribetich, minu arvates on teie ettepanek väga kõikehõlmav ja tasakaalus.
Seetõttu tahan teid kiita selle eest, et valgustasite meid rohkem, et näeksime tähti paremini.
Euroopa Liit peab kahtlemata määratlema Euroopa poliitilised püüdlused kosmoses, et kasutada seda Euroopa inimeste ja majanduse heaks ning tagades sellele sõltumatu ja usaldusväärse juurdepääsu.
Samuti on mul hea meel nõukogu poolt septembris tehtud kasulike poliitiliste otsuste üle arendada Euroopa kosmosepoliitikat.
Prioriteetideks peavad kindlasti olema programmide Galileo ja EGNOS elluviimine ning üleilmne keskkonna- ja turvaseire programm, mis aitab hinnata ja rakendada Euroopa keskkonnaga seotud poliitikat.
Mis puudutab rahastamist, siis peame leidma Euroopa kosmosepoliitika jaoks sobivaid vahendeid, mis lisaks seitsmendas raamprogrammis sätestatule võimaldavad planeerimist keskpikaks ja pikemaks perioodiks.
Konkreetse peatüki lisamine eelarvesse näitab Euroopa Liidu pühendumust sellele poliitikale ning suurendab selle selgust ja läbipaistvust lootuses, et Lissaboni lepingu sätted kehtima hakkavad.
<D>
Proua juhataja, tahaksin raportööri tänada uuringute ja analüüside vajaduse rõhutamise eest, aga teen ka järelduse, et kui turul on moonutused, tuleb midagi ette võtta võrdsete tegutsemisvõimalust saavutamiseks.
Arvan, et arutelust selle järelduse tegemine on oluline.
Moonutuste puhul võivad meil olla erinevad arvamused - kui neid esineb.
Kui neid esineb, on vaja midagi ette võtta.
Me peame seda tegema, sest ma arvan, et oleme kõik nõus, et soovime suuremat piiriülest konkurentsi ja samuti soovime kaitsta tarbijate huve.
Oluline on arutada erinevate süsteemide vahelisi erinevusi, sest kui osades liikmesriikides on eelrahastatavad süsteemid ja osades liikmesriikides erinevad tagantjärele rahastamise süsteemid, mis tegelikkuses eeldab, et riik võib hädast välja päästa pangad, mis ei suuda klientidele maksta, siis on tegemist konkurentsimoonutusega.
Minu arvamus on, et kuna meie arvamused on erinevad, siis on meil juba tegemist moonutusega.
Moonutus on isegi tõsisem, kui see põhineb ka eeldusel, et riik peaks aitama pankasid, mis ei suuda oma klientidele maksta.
Ma arvan, et hr Ehleri hea tulemus selles raportis on see, et me jõudsime sellele järeldusele.
Arvan, et on oluline, et komisjon sellele tulevaste meetmete raames reageeriks.
Meil võivad olla erinevad arvamused selle kohta, millised on tegutsemistingimused täna.
Aga me oleme nõus, et kui uuringud tõestavad moonutuste olemasolu, siis on vaja tegutseda.
Tahaksin raportööri selle eest tänada ja samuti paluda volinikul sellele tegudega reageerida.
<D>
kirjalikult. - Malta valitsus peaks rakendama sarnaseid meetmeid Gozo saare puhul.
Kõik ELi liikmesriigid, millel on saartepiirkondi, on taotlenud samasuguseid meetmeid ja EL on andnud neile võimaluse neid erimeetmeid võtta.
Meetmed ise on saartepiirkonniti erinevad.
Samas on neil kõigil üks ühine eesmärk: pakkuda majanduslikku tuge, et tasakaalustada saartepiirkondade negatiivseid aspekte.
Gozo saar peab toime tulema raskete probleemidega, mille hulka kuuluvad kahekordne isoleeritus, eraldatus, väiksus ja keeruline pinnamood.
Maltast palju suuremad riigid, näiteks Portugal, Itaalia ja Kreeka, on saanud õiguse rakendada saarte arengu edendamiseks erimeetmeid.
Malta saarestiku väikesaared on eriti haavatavad.
Gozo saart tuleb aidata samasuguste erimeetmete kehtestamise kaudu.
Malta valitsuse kohus on teha kindlaks, millised erimeetmed oleksid kõige sobivamad, ja seejärel taotleda ELilt õigust nende meetmete rakendamiseks.
Malta valitsuse ülesanne on vähendada probleeme, mille all kannatab eriti Gozo saar.
<D>
komisjoni liige. - Härra juhataja, kõigepealt tahaksin teid tänada huvitava arutelu eest.
Mõistagi oleme me väga hästi kursis vajadusega kontrollisüsteemide mõtestatud reformi järele.
Tahaksin käsitleda mitut tõstatatud teemat, esmalt harrastuskalapüügi küsimust.
Nagu öeldud, on tegu väga vaieldava teemaga, vahest lausa kõigist ettepanekus sisalduvatest kontrollisätetest kõige vaieldavama teemaga.
Paraku on tekkinud mitmed väärarusaamad sellest, mis on selle sätte tegelik eesmärk ja otstarve.
Ma ütlesin, et me oleme valmis nõustuma mõistega, mis on ühes muudatusettepanekus välja pakutud.
Lähipäevil esitan meie selge seisukoha selle mõiste kohta ja harrastuskalapüügi reguleerimise ettepaneku kohta, muu hulgas edastan selle ka kirjalikult otse harrastuskalastajate esindajatele, et anda ülevaade harrastuskalapüüki puudutavatest eesmärkidest, parameetritest ja üksikasjadest.
Seejärel loodan ma saada neilt tagasisidet ja vajaduse korral uurime sätteid lähemalt, et neid seatud eesmärgi kohaselt veelgi paremaks muuta.
Kalavarude taastamine on tõsine probleem.
Teatud laadi harrastuskalapüük avaldab kalavarudele suurt survet ja meil on vaja sellega tegelda.
Sellega tegelemine on aus elukutseliste kalurite suhtes.
Kui kalapüük avaldab märkimisväärset survet, isegi kui tegu on harrastusega ja sellest mingit tulu ei saada, ei suuda me seda tähelepanuta jättes iialgi olukorda muuta.
Kalavarud ei taastu, kui harrastuskalapüügi mõju on märkimisväärne, nagu väidetakse teaduslikes aruannetes.
(Vahelehüüe saalist: "Selle kohta puuduvad igasugused teaduslikud andmed!”)
Mis puudutab sektori esindajatega konsulteerimata jätmist, siis minu arvates oleme tööstusharu esindajatega konsulteerinud.
Ma isiklikult osalesin mõni aeg tagasi ühel konverentsil Šotimaal.
Kõik piirkondlikud nõuandekomisjonid on esitanud oma arvamused ja lisaks - nagu iga õigusakti puhul - korraldasime me avaliku Interneti-konsultatsiooni.
Sektori esindajatega peeti 2008. aasta jooksul nõu eraldi ka kalanduse ja vesiviljeluse nõuandekomitee raames.
Mis puutub väikelaevadesse, siis on komisjon arvamusel, et neil võib olla kalavarudele oluline mõju.
Seepärast ei tehta ettepanekus sellele laevastikule üldist erandit.
Ettepanekus sätestatakse aga konkreetsed erandid teatud liiki laevade suhtes, üldiselt nende suhtes, mis on vähem kui kümne meetri pikkused, ja eraldi laevaseiresüsteemide, püügipäeviku, etteteatamise ja lossimisdeklaratsioonide suhtes.
Seejuures järgitakse ettepanekus proportsionaalsuse põhimõtet.
Arvesse on võetud ka rahalisi aspekte, sest EL kaasrahastab kuni 95% nende elektroonikaseadmete maksumusest, et sidusrühmad saaksid uue tehnoloogia kasutusele võtta.
Erandeid käsitletakse täiendavalt eesistujariigi viimase kompromissi raames.
Härra Guerreiro väidete kohta tahaksin öelda, et paljud mainitud punktid on kehtivates kontrollisätetes juba olemas.
Seega, kui tema soovitatud muudatusettepanekutega nõustuda, siis astuksime kontrolli ja rakendamise mõttes sammu tagasi, mitte ei tugevdaks sätteid, mida on vaja tugevdada.
Me püüame seoses ettepanekus sätestatud sanktsioonidega luua võrdseid tingimusi.
Mõistagi oleme valmis nendega edasi tegelema, et veenduda, kas neid on vaja veel muuta, ent ettepanekus sätestatud sanktsioonisätete põhieesmärk on tagada, et poleks olulisi erinevusi, mis on praegu teatud liikmesriikide ja nende kohtute ning teiste liikmesriikide kohtute kehtestatud sanktsioonide vahel.
Lõpetuseks tahaksin tänada Nigel Farage'i, kes usub, et jään oma kohale ka teiseks ametiajaks.
<D>
Härra juhataja, proua volinik, daamid ja härrad, härra Cappato, mul on hea meel siin teie hulgas täna tagasi olla.
Me jälgime inimõiguste olukorda Vietnamis väga tähelepanelikult ning hiljuti oli eesistujariigil võimalus väljendada taas muret karistuste määramise üle eriti kahele korruptsioonijuhtudest kirjutanud ajakirjanikule.
Nõukogu ja komisjon peavad Vietnamiga kaks korda aastas toimuvate kõneluste käigus pidevat inimõiguste alast dialoogi.
Viimasel, 10. juunil 2008 Hanois toimunud kohtumine võimaldas meil juhtida tähelepanu ühest küljest üldisele inimõiguste seisule Vietnamis, eriti aga sõnavabadusele, vähemuste olukorrale, surmanuhtluse kohaldamisele ja mitmetele üksikjuhtumitele.
Lisaks kõnealusele dialoogile on võetud erinevaid valikulisemaid meetmeid üksikjuhtumite osas, kus meile tundub, et kinnipidamine või karistus ei ole kooskõlas kodanikuõiguste ega rahvusvaheliste kohustustega, eelkõige kodaniku- ja poliitiliste õiguste rahvusvahelise paktiga, mille Vietnam on ratifitseerinud.
Täiendavalt selgitasime 10. oktoobril toimunud surmanuhtlusevastase Euroopa päeva puhul Vietnami võimudele veel kord oma väga ühest seisukohta kõnealuses küsimuses.
Nad tundusid meie sõnumit mõistvat ja nimetasid momendil käimasolevat karistusseadustiku reformi, mis peaks vähendama surmanuhtlusega karistatavate kuritegude arvu.
See on vähim, mis nad teha saavad.
Daamid ja härrad, nagu te kahtlemata näete, on inimõiguste küsimus väga tähtis osa meie suhetest Vietnamiga.
See on hell teema.
Härra Cappato, te mainisite kristlaste olukorda Kesk-Vietnamis; see on valdkond, mille suhtes me oleme eriti tähelepanelikud, ja ma tänan teid, et te selle ära märkisite.
Tahan rõhutada, et Euroopa Liit on ainuke institutsioon, mis kujundab selles küsimuses niisugust üleilmset ja sihipärast poliitikat, ning aeg-ajalt teeb see meist meie partneri kriitika märklaua.
Tahan siin siiski selgelt öelda, et me ajame oma poliitikat otsustavalt.
Nüüd soovin pöörduda tulevase partnerlus- ja koostöölepingu juurde, mis käesoleva arutelu teemaks.
Praegu toimub Hanois uus kõneluste voor, mis kestab kuni 22. oktoobrini.
Nagu iga leping, mille Euroopa Liit kolmanda riigiga sõlmib, peab ka see leping sisaldama äärmiselt tähtsat inimõiguste klauslit.
Sellest klauslist saab tulevase lepingu oluline osa ja kui üks osaline seda ei järgi, võib lepingu peatada või isegi tühistada - seda tahan ma kindlalt nõuda.
Praeguses läbirääkimiste järgus ei ole Vietnam selle klausli põhimõttele vastu seisnud.
Jällegi on see vähim, mis nad teha saavad.
See on Vietnami poolt hea märk ja sisuliselt võtab ta endale kohustuse austada inimõigusi.
Nii saab Euroopa Liit endale võimsa õigusliku vahendi, millega tagada inimõiguste kaitse kohe, kui leping on ratifitseeritud.
Daamid ja härrad, härra Cappato, oleme teiega nõus, et inimõiguste olukord Vietnamis peab paranema.
Leiame, et meie mitme aasta pikkune tegevus aitab meil nüüd seda olukorda parandada, kuid lisaks võimaldab partnerlus- ja koostöölepingu allkirjastamine meie arvates nii antud juhul kui ka muudel juhtudel kasutada inimõiguste klauslit selleks, et luua parim võimalik raamistik Vietnami tähelepanu juhtimiseks kõnealusele küsimusele.
Loomulikult hoitakse parlamenti kõigiti kursis läbirääkimistega, mis, tuletan teile meelde, on praegu pooleli.
<D>
. - (ES) Härra juhataja, piraatlus on muutunud ülemaailmseks ohuks merenduse julgeolekule.
Rahvusvahelise Merendusbüroo koostatud statistika kohaselt on piraatide rünnakud viimase kümne aasta jooksul kolmekordistunud: 1995. aastal oli 90 piraatluse juhtumit ja 2007. aastaks oli see arv tõusnud 263-ni.
Samal ajal kui meie siin arutelu peame on kalalaeva Playa de Bakio 26 meeskonnaliiget Somaalia ranniku lähistel röövitud ja võib-olla, nagu minu kolleeg parlamendis juba ütles, ei peaks me ei ainult näitama üles solidaarsust nende perekondadega, vaid paluma ka Euroopa Liidul astuda selles asjas samme ja teha kõik endast oleneva nende kalurite vabastamiseks.
Ei aita sellest, kui me mitmesuguste Aafrika riikidega lepinguid allkirjastame.
Me peame tagama ka nende aluste julgeoleku.
Probleem on üle-euroopalise ulatusega ja sellisena tuleb seda ka käsitleda.
<D>
Euroopa Parlament võttis laialt avalikustatud tagasisaatmise direktiivi, nii nagu komisjon selle Brüsselis välja pakkus ning mida vasakpoolsed ja vasakäärmuslased üpris valesti häbimärgistasid, nimetades seda häbiväärseks direktiiviks, inimõiguste rikkujaks, nende suureks pahameeleks hiljuti vastu.
Kuid see direktiiv, mis peaks tagama ebaseaduslike sisserändajate tagasisaatmise, ei ole üldsegi rännet vähendav.
See ei tunnista kuritegelikuks sisserändajaid, kes on Euroopasse sisenenud ebaseaduslikult.
Veelgi parem, see laseb neil valida legaliseerimise ja vabatahtliku tagasipöördumise vahel ja kõike seda toetavad eelisõigused ja tagatised, mis kaitsevad põhilisi inimõigusi.
Kuidas jääb inimeste õigusega end kaitsta ja ülemaailmsest sisserändest mitte üleujutatud olla?
Ei kuidagi.
Euroopa kindlust, nii nagu meedia seda Prantsusmaal ja mujal hukka on mõistnud, ei ole olemas.
See on kujutelm, mis on loodud selleks, et võtta vastu õigusaktid, mis näiva rände vähendamise varjus pooldavad sisserännet ja sisserändajaid.
See ei ole hea direktiiv.
See kõik on väliskülg.
Kuid sellel on üksainuke väärtus, et see on esimene samm sisserännet vähem toetava poliitika poole.
See ei tohiks varjutada asjaolu, et koostatakse ka teisi sätteid, nagu Euroopa sinise kaardi süsteem, mis tagab seadusliku sisserände tööhõive eesmärkidel, ning et nende meetmete avalik eesmärk on ainult õhutada suuremat sisserännet Euroopasse.
<D>
raportöör. - Proua juhataja, mul on hea meel täna hommikul avada see väga tähtis arutelu ja kutsuda kolleege üles toetama meile esitatud telekommunikatsioonipaketi reformi.
Rõhutan, et see on reform.
Nagu te kuulsite, on neli raportööri teinud tööd selle erinevate osade kallal.
Paketi põhireformi osas tahan avaldada tänu oma kolleegidele Catherine Trautmannile ja Pilar del Castillo Verale, sest tegime selle paketi koostamisel tihedat koostööd.
See on tähtis reform, sest olemasolev pakett, mille kallal kolleegidega aastatel 2001 ja 2002 tööd tegin, on Euroopa majanduse jaoks väga hästi toiminud.
Meil on õitsev ja dünaamiline kommunikatsioonisektor ja aktiivsed tarbijad turul.
Ent see reform moderniseerib seda ja minu kolleegid selgitavad valdkondi, mille osas nad tööd tahavad teha.
Kõige tähtsam on see, et see teeb paketi järgmiseks aastakümneks vankumatuks.
Teises lugemises on parlament teinud olulisi täiustusi.
Tahaksin meie kolme nimel avaldada tänu eesistujariik Prantsusmaale, et see meid novembris ühisele seisukohale tõi, võimaldades meil täna selle ametiaja viimase istungil teile selle täiustatud paketi esitada, sest Euroopa tarbijatele ja majandusele on väga tähtis, et annaksime sellele homsel hääletusel kõlava heakskiidu.
Nagu alati keerukate teemade puhul, olen saanud suurt toetust oma variraportööride rühmalt - Bernadette Vergnaud'lt, Cristian Buşoilt and Heide Rühlelt.
Tahan tänada ka kodanike õiguste, justiits- ja siseasjade komisjoni töörühma, mida juhtis Alexander Alvaro, sest tähtis osa minu reformidest hõlmab e-privaatsuse direktiivi, millega nad tegelenud on.
Mulle täna hommikul antud nelja minuti jooksul ei ole mul aega põhjalikumalt ette võtta kõiki punkte ja täiustusi, mida teinud oleme.
Nende kohta antakse hiljem piisavalt teavet.
Tahan lihtsalt anda teile aimu sellest, mida saavutanud oleme ja mida otsime.
Selles direktiivis oleme oluliselt täiendanud tarbijate ja kasutajate õigusi elektroonilises ruumis.
Tarbijatel peab olema õigus pakutavaid kommunikatsioonitehnoloogiaid valida ja selleks on neil õigus teavet saada.
Neil on õigus õiglastele lepingutingimustele, mis ei seo neid pikkadeks perioodideks konkreetsete teenusepakkujatega.
Neil on õigus kvaliteetsetele hädaabiteenustele, juurdepääsule sotsiaalteabesüsteemidele Internetis ning telefonsidele.
Eelkõige on neil õigus oma andmete ja elektroonilise side ruumi kaitsele.
Kuuleme selle kohta hiljem rohkem.
Peame ka volitama reguleerijaid tagama, et need õigused korralikult edasi antaks.
Kõik see on hõlmatud sellesse ettepanekusse.
Minu meelest on väga tähtis rõhutada, et see on võimaldav ja volitav ettepanek.
See ei ole ettepanek, mis kuidagi piiraks inimeste õigusi Internetis või teenuseid üldse.
Tahame anda tarbijatele õiguse valikuid teha ja see ongi see, mis teenused avab.
Tahan oma esimese kõne kokku võtta, öeldes järgmist: selle ettepaneku kallal on töötanud väga paljud inimesed ja meil on kasutada olnud väga suured ressursid.
Tahan eriti ära mainida Peter Traungi siseturu- ja tarbijakaitse komisjonist, Luca Vusaggiot, meie õigusalast nõunikku, ning Lindsay Gilbertit meie fraktsioonist, kes on kõik teinud tihedat koostööd minu assistendi Sheena Gooroochurniga.
Meid on palju toetanud komisjon, Peter Rodford, volinik ise ja tema meeskond ning ka Eva Veivo poolt juhitud nõukogu sekretariaat.
Mainin seda, kuna arvan, et paljud inimesed väljaspool ei hooma meie põhjalikkust ja pühendumist nende keerukate tekstide esitamisel.
Ootan huviga homme sellele teie toetust, sest see on meie kõigi tulevikule väga oluline.
<D>
kirjalikult. - Rasvumise probleem ja toitumisega seotud haigused on ülemaailmselt kasvanud dramaatilistesse proportsioonidesse.
Minu arvates on peened ja agressiivsed turundustehnikad takistanud tarbijatel tegemast informeeritud valikuid, mis puudutab nende toitumist.
Sellest seisukohast vaadatuna on lapsed eriti haavatavad.
Audiovisuaalsete meediateenuste direktiiv näeb ette, et meedia teenusepakkujad võtavad vabatahtlikult kasutusele käitumiskoodeksi, mis puudutab toidu ja jookide kommertskommunikatsiooni.
Kuigi väärtustan tööstuse ja meedia eneseregulatsiooni püüdlusi, oleksin eelistanud näha konkreetseid piiranguid lastele suunatud reklaami mahu ja tüübi osas.
Madalakvaliteedilise toidu hävitavad mõjud ühiskonnale on võrreldavad alkoholi ja tubaka mõjudega ning nende reklaamimine on väga reglementeeritud.
Sarnast lähenemist saab rakendada toitudele, mille kahjulik mõju inimese tervisele on kindlaks määratud.
Tarbijad vajavad selget ja objektiivset teavet, mida saab pakkuda, nõudes toitude sildistamisele kõrgemaid standardeid ning kehtestades rohkem piiranguid reklaamile.
Praegune finantskriis on veel kord paljastanud ahnuse ja regulatsiooni puudumise segunemise tulemused.
Olenemata sellest, kas oled kaotamas oma maja või tervist, arvan, et ükskõikseks turunduslähenemiseks on panused liiga suured.
Seadusandjatena peame sekkuma ja oma tööd tegema.
<D>
(SV) Ma sooviksin alustada sellest, et väljendada nõusolekut eelkõnelejaga selles suhtes, et Doha voor on äärmiselt oluline, kuid samas sooviksin lisada, et see ei ole tõenäoliselt mitte kunagi olnud olulisem kui praegu.
Ma usun, et just täpselt kesk praegust finantskriisi on meil vaja rohkem kui kunagi varem näidata, et ülemaailmne kaubandussüsteem reaalselt toimib.
Jätta Doha voor selja taha ja öelda, et me ei suuda ülemaailmseid kokkuleppeid kaubanduse vallas saavutada, oleks minu arvates katastroof, mis võib õõnestada tervet ülemaailmset kaubandussüsteemi.
Doha vooru läbikukkumine ei ole tõenäoliselt mitte kunagi kulukam kui just praegu.
See, et Doha voor on enneolematult oluline, on tingitud just finantskriisist.
Nii nagu mina asjast aru saan, ei ole meie jaoks selle finantskriisi suurim oht mitte laenuturu jaoks kapitali puudumine; suurim oht on see, et kriis kutsub esile protektsionistlikud suundumused.
Me oleme seda ajaloo vältel näinud.
See juhtus 1930. aastatel ja lõppes maailma majanduse jaoks sõna tõsises mõttes katastroofiga ning sama juhtus ka 1970. aastatel.
Ma usun, et võime juba näha märke maailmas esindatud arvamusest, et neid olulisi probleeme on võimalik lahendada suurema protektsionismiga - seda hoolimata tõsiasjast, et valitseb oht, et protektsionism levib ja toob maailma majanduses kaasa veelgi suurema kriisi.
See on juhtumas eeskätt teenuste, finantsteenuste ja teenustega kauplemise vallas.
Finantsteenuste sektoris näeme praegu protektsionismi kiiret kasvu.
Rääkides Doha voorust selle praeguses seisus, oli minu arvates terve perioodi vältel, mil Doha voorus läbirääkimisi pidasime, põhiliseks puuduseks tõenäoliselt see, et selle vooru käigus hakati järjest rohkem keskenduma põllumajandusele, põllumajandusele ja veel kord põllumajandusele.
Ma arvan, et see on väga kitsas eesmärk ja minu arvates vajab maailma kaubandus tegelikult palju laiemat lähenemisviisi, eelkõige silmas pidades seda, et põllumajandus moodustab suhteliselt väikese osa maailmakaubandusest, kui võrdleme seda näiteks tööstustoodete ja teenustega üheskoos.
Samuti usun, et see moodustab suhteliselt väikese osa kasvupotentsiaalist, seda eelkõige võibolla siin Euroopas.
Uued võimalused juurdepääsuks turgudele ja uute turgude avanemine ülemaailmselt, eelkõige teenustega kauplemise, kuid ka tööstustoodete puhul, on minu arvates kõige olulisemad selleks, et panna rattad käima ja äratada ülemaailmne kasv uuesti ellu.
Seetõttu tahaksin esitada komisjonile küsimuse.
Mida kavatseb komisjon teha ja milliseid algatusi on komisjon käivitanud selleks, et Doha vooru oleks võimalik avardada ja päästa meid sellest väsitavast olukorrast, kus me istume kõik laua ümber ja teeme üksteisele etteheiteid põllumajanduskaubanduse, põllumajanduskaubanduse ja veel kord põllumajanduskaubanduse üle, samas kui me teame, et maailma majandus vajab palju laiemat kaubandusalast tegevuskava, mis hõlmaks ka teenuskaubandust ja tööstustoodete kaubandust.
Tänan väga.
<D>
(EL) Proua juhataja, volinik, esile tõusevad kaks ettepandud meedet, nendeks on viinapuude väljajuurimine ja suhkru lisamine veinile.
Esimene on takistav ja keskkonnavaenulik tegevus, tuues põhiliselt kaasa tuhandete väikeste ja keskmiste kasvatajate töötuks jäämise, ning kes selle asemel et saada abi oma töö jätkamiseks, saadetakse odava tööjõu ridadesse.
Mis puudutab suhkru lisamist, siis meiepoolne tagasilükkamine toetub faktile, et lubatud 4,5-mahuprotsendiline tõus ja termini "vein” kasutamine jookide puhul, mis ei ole viinamarjadest tehtud, halvendab kvaliteeti ja veini eriomadusi.
Lisaks toob nn märgistamise lihtsustamine kaasa veel suurema kvaliteedilanguse, sest see ei sisalda kohustust viidata piirkonnale, kus vein toodeti.
Juhin tähelepanu sellele, et näiteks minu riigis viidi minevikus, kas õigesti või valesti, läbi massiline väljajuurimine, mille jaoks ei ole praegu Euroopa tasandil ette nähtud finantsabimeetmeid.
Puhta südametunnistusega hääletame me selle ettepaneku vastu ja toetame vähemuse ettepanekut, mis on suunatud tootjate sotsiaalsetele ja majanduslikele muredele minu riigis Küprosel ja teiste Euroopa toojate riikides.
Nüüd peaks olema aeg abistada tootjaid, mitte jätta neid töötuks ja vähenenud sisstulekutega.
<D>
kirjalikult. - See õigusakt on ELile nii omane - tüüpiline juhtum, kus pähklit püütakse purustada sepavasaraga.
Minu esindatava piirkonna - Kirde-Inglismaa - põllumajandustootjatele ja aiandusettevõtetele on selle mõju märkimisväärne.
Kahtlemata vähendavad ettevõtted töökohti ja lõpetavad isegi kauplemise.
Kahtlemata ootavad meie kitsikuses põllumajandustootjaid ees veelgi suuremad bürokraatlikud peavalud.
Kahtlemata väheneb põllumajanduse saagikus.
Seega on täiesti irooniline arutleda sel nädalal just ülemaailmse toiduainetega kindlustatuse üle.
Pestitsiidid on toiduainete kasvatamiseks hädavajalikud ning nende suhtes kehtivad juba niigi ranged ohutusnõuded.
Keegi ei vaidlusta keskkonnakaitse olulisust, kuid kõnealune õigusakt on tasakaalustamata.
Selles tehakse liiga palju ettekirjutusi ja see ei ole paindlik.
Komisjon ei ole suutnud korraldada piisavalt põhjalikku ja ajakohast mõju hindamise uuringut.
Seetõttu hääletasin selle ettepaneku vastu.
<D>
komisjoni asepresident. - Olete teadlikud, et üks väärtustest, millel Euroopa Liit rajaneb, on austus vähemustesse kuuluvate inimeste õiguste vastu, ning Lissaboni lepingu jõustumisega mainitakse seda sõnaselgelt lepingu artiklis 2.
Põhiõiguste harta artikkel 21 keelab sõnaselgelt igasuguse diskrimineerimise keele või rahvusvähemusse kuulumise alusel.
Komisjon tagab oma mandaadi kohaldamisala piirides, et antud põhiõigusi austataks ELi õiguses, sealhulgas, kui liikmesriigid ELi õigust rakendavad.
Samuti on mitmeid ELi õigusakte ning ELi kavu, mis võivad aidata kaasa vähemustesse kuuluvate inimeste olukorra parandamisele.
Komisjon kavatseb ühendada abivahendid raskuste, seahulgas diskrimineerimise juhtudega tegelemiseks, mis tõenäoliselt vähemustesse kuuluvaid inimesi puudutavad.
Olete samuti teadlikud, et on olemasolevad ELi diskrimineerimisvastased õigusaktid, mida kasutatakse vähemusse kuuluvate isikute võrdse kohtlemise tagamiseks, ning komisjon on kiitnud heaks ettepaneku võtta vastu direktiiv, mida hetkel arutatakse ja mis laiendaks kaitset diskrimineerimise eest usutunnistuse ja tõekspidamiste, puude, vanuse ja seksuaalse sättumuse alusel valdkondadesse, arvates välja tööhõive ja kutseala.
Nõukogu raamotsuse eesmärk rassismi ja ksenofoobia kindlate vormide ja ilmingutuga võitlemise kohta kriminaalõiguse abil on samuti tagada, et vaenu õhutamist rassilise kuuluvuse, nahavärvi, usutunnistuse, sünnipära või rahvuse või etnilise päritolu alusel ning vihkamise kuritegusid karistataks kõikides liikmesriikides.
Samuti on Euroopa Liidu Põhiõiguste Amet, mis etendab võtmerolli komisjoni oma ülesande täitmisel abistades, ning on piirkondlike ning vähemuskeelte Euroopa harta nõukogu ning rahvusvähemuste kaitsmise raamkonventsioon.
Sooviksin öelda austatud parlamendiliikmele, et loodetavasti järgib enam liikmesriike nende eeskuju, kes on juba need olulised konventsioonid allkirjastanud ja ratifitseerinud.
<D>
Euroopa 2020. aasta strateegiaga tahetakse kehtestada kava, kuidas saavutada tulevikus Euroopa Liidus majanduskasvu ja edendada tööhõivet.
Selle käsitlusviis peab põhinema eesmärkidel, mis on seotud jätkusuutliku sotsiaalturumajanduse, teadmistepõhise ühiskonna ja VKEde rolliga tööhõive edendamises.
Tugev, tänapäevane ja paindlik ühtekuuluvuspoliitika peab olema nimetatud strateegia keskne osa.
Lissaboni lepingus sätestatud ühtekuuluvuspoliitika täidab horisontaalse kohaldamise kaudu olulist osa Euroopa Liidu ees seisvate uute ülesannete lahendamisel.
Seda arvesse võttes võib Euroopa territoriaalse ühtekuuluvuse eesmärki pidada üheks olulisemaks.
Euroopa ühtekuuluvusega ei peaks püüdma mitte ainult edendada tõhusa rahastamise kaudu Euroopa tasandi konkurentsivõimet, vaid tuleks aidata ka ebasoodsamas olukorras olevatel piirkondadel üle saada sotsiaalsetest ja majandusraskustest ning vähendada praeguseid erinevusi.
Toonitada tuleb Euroopa piirkondade innukat osalust kõnealuse strateegia propageerimisel.
Rõhutamist väärib ka see, kui oluline on juhtimine mitmesugustel tasanditel.
Soovitav oleks, et Euroopa 2020. aasta strateegia eesmärgid, ülesanded ja kohustused oleksid Euroopa Liidu, liikmesriikide ning kohalike ja piirkondlike ametiasutuste vahel üksikasjalikult ära jagatud.
Nendel põhjustel hääletasin ma eespool nimetatud resolutsiooni ettepaneku poolt.
<D>
kirjalikult. - (PL) Toetasin ELi Doonau piirkonna strateegiat käsitlevat resolutsiooni.
Territoriaalne ühtekuuluvus on Lissaboni lepingus üles loetud kui üks Euroopa Liidu prioriteete.
Doonau piirkonna strateegia toimimine puudutab paljusid toetusvaldkondi, nagu sotsiaalpoliitika, kultuur ja haridus, keskkonnakaitse, infrastruktuur ja kestev majandusareng.
Strateegia ja selle lahenduste suur mõju nendes valdkondades tõestab, et tuleks luua ja rakendada piirkondlikke strateegiaid.
Doonau piirkond vajab strateegiat, toetust ja meie tegutsemist, sest see teema puudutab paljusid Euroopa riike.
Kuus neist on Euroopa Liidu liikmesriigid ja ülejäänud on võimalikud kandidaadid.
Selle piirkonna mõju on tähtis ka teistele riikidele, mis ei ole sellega otseselt seotud.
Funktsionaalsete piirkondade - makropiirkondade - loomise idee algas Läänemere piirkonna strateegiaga.
Doonau strateegia, nagu ka teiste ELi kavandatud makropiirkondlike strateegiate, põhiline eesmärk on tugevdada integratsiooni, tehes koostööd piirkondlikul ja kohalikul tasandil.
On väga tähtis, et valitsused, kohalikud valitsused, valitsusvälised organisatsioonid ja kodanikud teeksid Euroopa Liiduga vastuvõetavate lahenduste arendamisel ja elluviimisel koostööd, sest koos meiega moodustavad nad Euroopa Liidu.
<D>
Jagati välja aprilli osaistungjärgu lõplik päevakorra projekt, mille kohta esitati järgmised muudatusettepanekud (kodukorra artikkel 140).
Esmaspäev
Muudatusteta.
Teisipäev
Istung algab kell 9.00 nõukogu ja komisjoni avaldustega lennuliikluse katkemise kohta Euroopas.
Arutelu kestab kella 11.00ni.
11.00st kuni 13.00ni arutletakse José Manuel Barroso avaldust komisjoni 2010. aasta õigusloome- ja töökava kohta ja komisjoni avaldust Haitile saadetava humanitaarabi koordineerimise kohta.
Teisipäeval hääletust ei toimu.
Kolmapäev
Muudatusteta.
Kolmapäeval hääletust ei toimu.
Neljapäev
Neljapäeval istungit ei toimu.
(Tööplaan kinnitati)
<D>
See poliitiline tahe on teada võetud.
Mulle öeldi, et kodukorra kohaselt on võimalik hääletada ainult kolmapäeval.
Aga me võime romide esindajatele teada anda, et lood on sellised, väljendamaks oma poliitilist tahet.
Siis saame hääletada mõlema taotluse üle kolmapäeval.
(Parlament kiitis taotluse heaks.)
Teisipäev:
Roheliste / Euroopa Vabaliidu fraktsioon palus päevakorda lisada komisjoni avalduse geneetiliselt muundatud maisi MON810 kohta ja et arutelu lõpeks resolutsiooni ettepaneku esitamisega.
Kes tahab seda taotlust põhjendada?
Härra Cohn-Bendit?
<D>
kirjalikult. - (HU) Aasta alguses oli meil hea meel selle üle, et osana tol hetkel kehtestatud majanduse elavdamise paketist eraldati energiavarustuse parandamiseks üle 3 miljardi euro.
Euroopa Komisjon tunnistas õigesti, et toetust on vaja nii alternatiivsete tarneteede loomiseks kui ka energiavõrkude ühendamiseks.
Kuid meie rõõmu on rikkunud mõningane pettumus.
Kui me vaatame konkreetseid toetussummasid, siis näeme, et toetuspakett eirab Kesk- ja Ida-Euroopa riike, mis on energiavarustuse poolest just kõige haavatavam piirkond.
Prantsusmaa ja Belgia gaasivõrgu ühendamiseks on eraldatud rohkem toetust kui Kesk- ja Ida-Euroopa ühenduste jaoks.
Kui Prantsusmaa ja Belgia ühendus on seitsmes selline projekt, mis lisandub olemasolevale kuuele, siis uutes liikmesriikides sellist infrastruktuuri sageli ei ole.
Lisaks oleme õnnetud ka seepärast, et energiatõhususe suurendamine jäeti toetuspaketist täielikult välja.
Ometi oli see valdkond, kus oleks olnud kõige lihtsam saavutada paketi põhieesmärki, nimelt töökohtade loomist.
Nimetatud vajakajäämiste tõttu usume, et ülimalt oluline on teha kahte asja.
Esiteks tuleb tulevastes toetuskavades pöörata põhitähelepanu nendele piirkondadele, kus investeeringud energiasse on kõige suurema lisandväärtusega.
Teiseks, kui tulevikus tehakse eelarvet käsitlevaid otsuseid, ei saa unustada energiatõhusust, millest räägitakse ELi ringkondades väga sageli, sest me teame, et energia tõhusam kasutamine võib juba lühikese ajaga anda väga häid tulemusi.
<D>
Me ei jaga selles raportis sisalduvat toorainetega kauplemise visiooni.
Me ei ole nõus kriitikaga, mis kirjeldab kolmandate riikide poliitikaid ja meetmeid järgmiselt: "takistuste loomine toorainete vaba ja õiglase saadavusele (...), mis piiravad ELi tööstuste (!) juurdepääsu toorainetele ja toormaterjalidele".
Kõigil riikidel on võõrandamatu suveräänne õigus otsustada, kuidas nad oma toorainet kasutavad ja toormaterjaliga kauplevad.
Iga riigi elanike otsustada on see, kuidas kasutatakse ressursse ja saavutatakse jõukus.
Raportis ei mainita, et tegelik probleem seisneb hoopis ELi neoliberaalses mudelis.
Oma neokolonialistlike ambitsioonidega püüab see püüda paljusid riike uuesti suunata uuest tooraineid tootma ELi riikidele, kasutades tehnoloogiat ja domineerides ja kontrollides turumehhanismi - kaasa arvatud spekulatsiooni -, et soodustada majanduslikku sõltuvust ja ärakasutamist riigiüleste ettevõtete poolt.
Vaja on konkreetselt lahku lüüa valitsevast majanduslikust ja sotsiaalmudelist, tehes lõpu domineerija/domineeritava suhetele, kaitstes riiklikku suveräänsust, arendades riikide majanduslikku potentsiaali ning vastastikkust täiendamist ja solidaarsust nende välissuhetes, aga tõhustades ka tootmist, mille eesmärgiks on inimeste vajaduste rahuldamine ja planeedi säilimine.
<D>
kirjalikult. - Tervitan soojalt kõnealust resolutsiooni, mis näitab parlamendi jätkuvat muret olukorra pärast Birmas.
Peame tagama, et sündmused nimetatud riigis ei jääks meie eest varjatuks.
Teada on, et hoolimata rikkalikest ressurssidest ja viljakast pinnasest on Birma üks vaesemaid riike maailmas.
Rahvusvaheline üldsus on üksmeelel, et sõjaväeline hunta vastutab väga paljude inimõiguste rikkumiste juhtumite, muu hulgas režiimi vastu protestinud buda munkade jõhkra kohtlemise eest.
Hiliste sündmuste valguses, pidades silmas eelkõige sõjaväelise hunta kava suruda läbi täiesti ebademokraatlik ja ebaseaduslik põhiseadus, on viimane aeg, et Euroopa Liit kasutaks kogu mõju olukorra parandamise eesmärgil.
Aeg Birma olukorra arutamiseks rahvusvahelisel tasandil on läbi.
Läbirääkimised ÜRO ja Birma võimuesindajate vahel osutusid ebatõhusaks.
Hädasti on vaja eesmärgipäraseid sanktsioone hunta ja sellega seonduvate ettevõtjate vastu.
Toetan täielikult kõnealust resolutsiooni, mis kutsub nõukogu üles kehtestama rangemad ja ulatuslikumad sanktsioonid Birma sõjaväelisele režiimile.
Seega loodan, et meie sõnadele järgnevad teod.
<D>
Härra juhataja, vastan härra Higginsile, et me jälgime endiselt eriti tähelepanelikult olukorda Zimbabwes ja oleme selle pärast väga mures.
Seetõttu oleme mõistnud aprilli alguses toimunud vägivallaaktid hukka.
Oleme tauninud valimiste korraldamise viisi, kuid selle teema juurde ma tagasi ei pöördu.
Euroopa Liiduna oleme püüdnud ärgitada Julgeolekunõukogu võtma vastu väga karmi resolutsiooni Zimbabwe kohta.
Pärast ühtse valitsuse lepingu sõlmimist 15. septembril Lõuna-Aafrika Arenguühenduse (SADC) egiidi all on Euroopa Liit lähenenud oma partneritele eesmärgiga moodustada esimesel võimalusel usaldusväärne ühtne valitsus, s.t jõustada Zimbabwe rahva 29. märtsil väljendatud tahe.
Läbirääkimised kestavad, kuid pärast president Mugabe kava jätta tähtsamad portfellid oma parteile (tuletan teile meelde, et ta kaotas valimised, mille teine voor viidi läbi pettusega) on vahenduskatsed läbi kukkunud.
Nõukogu on andnud teada, et ta jätkab olukorra pingsat jälgimist.
Lisaks on ta toetanud president Mbeki juhtimisel SADCi vahenduspüüdeid, et jõuda Zimbabwe rahva 29. märtsi valiku osas meelepärasemale tulemusele.
Kui kõnealuste püüete takistamist jätkatakse, oleme valmis võtma lisameetmed Zimbabwe võimude vastu suunatud sanktsioonide näol.
Arvestades ülimalt rasket humanitaarolukorda, ei taha me tuua tekkinud olukorras ohvriks elanikke ning seetõttu eraldas komisjon Zimbabwe rahva olukorraga tegelemiseks äsja kümne miljoni euro suuruse lisasumma.
Kokkuvõtteks, mis puudutab majanduslikku ja sotsiaalset külge, siis tahan tuletada Euroopa Parlamendile meelde, et kohe, kui ametisse on asunud usaldusväärne valitsus, on liit valmis võtma meetmeid, mis toetavad selle riigi demokraatia kindlustamist ja majanduse taastamist.
Seetõttu kinnitan teile, et me jääme valvsaks, ja tuletan meelde, et Euroopa Liit tegutseb endiselt aktiivselt igas valdkonnas - nii poliitilisel, diplomaatilisel, majanduslikul kui ka humanitaarrindel -, et jätta õigus Zimbabwe rahvale.
<D>
kirjalikult. - (PL) Tervitan uimastiteemalist arutelu.
See on suur probleem, kuid bürokraatlikud jõupingutused ei ole suutnud takistada koolides, kõrgkoolides, elamurajoonides ja teistes avalikes kohtades uimastitega kaubitsejate tegevust ja tõenäoliselt jätkub see tulevikus endistviisi.
1998. aastal seadis ÜRO Peaassamblee eriistungjärgul eesmärgi luua uimastivaba maailm kümne aasta jooksul.
Sellele järgnevatel aastatel on välja antud mitmesuguseid soovitusi, määrusi, otsuseid, raporteid ja roheline raamat.
Täna oli taas hääletusel resolutsiooni projekt.
Peaksime järele mõtlema, mida eespool nimetatud dokumentidega on saavutatud.
Kahjuks pean ütlema, et kunagi varem ajaloos ei ole uimastid olnud nii kergesti kättesaadavad kui praegu.
Ainus viis, mida veel kasutada ei saa, on tellida Internetist.
Hääletasin resolutsiooni poolt, sest toetan mis tahes uimastite vastu võitlemise meetmeid.
Sellest hoolimata märgin, et kuni ei eraldata tootjaid müüjatest ega kehtestata karistusseadustikes radikaalseid muudatusi, mis mõjuks uimastiärist elatuvatele inimestele hirmutusvahendina, kõnealune probleem ei vähene.
Vastupidi, see süveneb veelgi.
<D>
(FR) Proua juhataja, nõukogu eesistuja, lubage mul öelda, kui kahju on sellest, et siin ei ole ECOFINi nõukogu eest vastutavat ministrit.
Tema on selle nõukogu eesistuja ning kutsub üles tugevale koostööle Euroopas.
Arvan, et tema õige koht oli täna meie hulgas.
Komisjoni president, ma kuulan teid, kuid ei hakka kordama neid, kes ütlevad, et räägite kõigest tühje sõnu, aga siiski, millal olen ma teid tegelikult kriisi algusest peale näinud nende küsimustega tõsiselt tegelemas?
Te tulite ettepanekutega siia selleks puhuks, kui tundsite, et liikmesriikides, eriti suuremates (mõtlen Prantsusmaad ja Saksamaad seoses riiklike investeerimisfondide küsimusega), võiks tulla pahandusi.
Te tulite ettepanekutega, mis on koostatud teie enda kabinetis sõltumatult valdkonnaga tegelevast volinikust Charlie McCreevyst.
Siiani pole mul siiski tegelikult jäänud muljet, et oleksite selle teemaga eriti tegelenud.
Igatahes tahtsin teilt midagi küsida: kuhu te olete täna peitnud voliniku, kes vastutab finantsturgude seisundi eest?
Ma imestan, miks teda pole teie kõrval.
Mul on hea meel näha teie kõrval meie sõpra Joaquin Almuniat, kuid leian olevat pisut imeliku, et siin ei ole vastutavat volinikku.
Mis aga puutub vastutavasse volinikku, siis mida ta tegi 2007. aasta juulis, kui kõik ta talitused olid tööga hõivatud, et meid informeerida Euroopa pankade olukorra dramaatiliseks muutumisest, et selle kriisi tagajärjed saavad Euroopa majandusele olema dramaatilised?
Teie talitustele öeldi seda.
See oli õige hetk, härra Barroso, tulla ettepanekutega, mis oleksid teinud võimalikuks Euroopa hoiustajate veenmise hoiuste tagamises, selles, kuidas kavatseme nende raskete olukordadega toime tulla.
Kus oli teie volinik siis?
Teil oli hea meel, et komisjoni - kuulake mind, härra Barroso - kutsuti osa võtma finantsstabiilsuse foorumist.
Kas teadsite, et kui foorum möödunud esmaspäeval kokku tuli, siis teie volinik härra McCreevy sinna ei läinud, sest viibis Dublinis?
Mida ta ütles siis, kui riik, kust ta pärit on, otsustas hoiuste tagamise küsimuses ise hakkama saada valdkonnas, mille eest just tema komisjonis vastutab?
Te räägite meile, et Euroopa Ülemkogu avaldab vastupanu, aga kas te tõepoolest peate ootama finantsministrite käske, et kehtestada hoiuste tagamise skeem või jälgida, mismoodi hakatakse Euroopa tasandil kohaldama raamatupidamisstandardeid?
Härra Barroso, täna on teie poliitiline vastutus demonstreerida vaprust, juhiomadusi ja algatusvõimet.
Siiani pole ma veel midagi näinud.
<D>
kirjalikult. - (EL) Meie, Kreeka Kommunistliku Partei Euroopa Parlamendi liikmed hääletame ühisresolutsiooni vastu järgmistel põhjustel:
• resolutsioonis kutsutakse üles tugevdama imperialistlikku koostööd Ameerika Ühendriikide ja ELi vahel, võimendades NATOt, et manipuleerida inimeste ja riikidega ning neid ekspluateerida;
• resolutsioonis tugevdatakse strateegilist ebapopulaarset ELi-USA terrorismivastast liitu.
Siiski tehakse seoses inimõigustega mitmeid silmakirjalikke üleskutseid, kõnealune liit on üksnes ettekääne, et pidada inimeste vastu ühist vaibumatut sõda;
• resolutsioonis tuuakse vabanduseks kliimamuutuse mõjud riikidele ja rahvastele, et sillutada teed uuteks imperialistlikeks sekkumisteks koos Ameerika Ühendriikidega;
• kõiki pooli võrdselt kohtleva poliitika kaudu resolutsioon tegelikult toetab Iisraeli okupeerivaid jõude ja nende kuritegusid Palestiina elanike suhtes.
Selles kiidetakse heaks Iraagi ja Afganistani jätkuv okupeerimine ning tehakse ettepanek praktilise koostöö meetmeteks Ameerika Ühendriikide ja ELi vahel seoses Euroopa-NATO protektoraadiga Kosovo üle.
Resolutsioon on üha enam tõend pöördumatust strateegilisest lepingust ELi ja Ameerika Ühendriikide vahel inimeste kahjuks.
Resolutsioonis kasutatakse poliitilist võimu näitamaks, et EL on Ameerika Ühendriikide rivaal, tundes end tegelikult alluvana.
<D>
fraktsiooni PSE nimel. - (DE) Härra president, daamid ja härrad, meil on väga hea meel tervitada peaministrit Rodríguez Zapaterot Euroopa Parlamendis.
Samuti on meil hea meel, et tulite siia pärast Lissaboni tippkohtumist ning ainult 72 tundi pärast teie kandidaadiks nimetamist.
Meil oleks olnud veel parem meel, kui fraktsiooni PPE-DE oleks täna esindanud vähemalt selle esimees.
Võin öelda ühte: härra Daul jäi täna pärastlõunal ilma Hispaania peaministri heast kõnest.
Ta jäi ilma ka härra Mayor Oreja vähem veenvast kõnest, seepärast oli tema jaoks tõenäoliselt isegi hea, et teda täna kohal ei olnud.
Et tühjad kohad parlamendi paremas küljes räägivad enda eest, lubage öelda, et kui meid külastab Rootsi peaminister härra Reinfeldt, kes kuulub nende fraktsiooni, on sotsialistide parteist kohal sama arv liikmeid nagu täna, kuna minu arvates on viisakus kvaliteet, mida inimestel kas on või ei ole, ning neil, kes paremal istuvad, seda ei ole!
(Aplaus)
Hispaanial ja hispaanlastel, keda esindab nende peaminister, on õigus austusele, mis tähendab kõigi parlamendi fraktsioonide austust.
Me väljendame hispaania rahvale seda austust.
Härra Zapatero, te tänasite parlamenti ja Euroopa Liitu.
See oli meeldejääv lause Hispaania valitsusjuhilt, riigilt, kes on kannatanud 40 aastat halastamatu ja julma diktatuuri all ning saavutanud vabaduse ja demokraatliku mitmekesisuse tänu integratsioonile Euroopasse.
Teie jaoks, Hispaania peaminister, on püsti seismine ja Euroopa Liidu tänamine suur au.
Siiski oleme ka teile tänu võlgu selle eest, et Hispaania on kõnealustes ettevõtmistes edu saavutanud.
Oleme tänu võlgu Hispaania elanikele ja Hispaania demokraatidele, meestele ja naistele.
Nende panus Euroopasse on panus demokraatiasse, mitmekesisusse, kultuurilisse progressi ja sotsiaalsesse stabiilsusse.
Seetõttu peame väljendama oma tänu Hispaania valitsusele.
(Aplaus)
Hispaania on Euroopa mudel, nagu seda on kogu Ibeeria piirkond.
Sama kehtib muide Kreeka ja kõigi riikide koha, kes on pidanud üle saama fašistlikust diktatuurist ja seadma 1980. aastate alguses ja keskel suuna Euroopa Liidu poole.
Lääneeurooplastena võisime sel ajal vabalt reisida kõnealustesse riikidesse ning seega saame võrrelda neid praeguse olukorraga.
Hispaania on õitsva majandusega riik.
Suure tulevikuga riik täis lootust, riik, mille elanikud on andnud tohutu panuse rahu saavutamiseks maailmas, riik, mis on majanduslikult jõukas ja koputab tänu oma majanduslikule tugevusele õigusega G8 riikide uksele.
Kes oleks võinud arvata 20 aastat tagasi, et see on võimalik?
Seega, miks ma ütlen, et Hispaania on mudel?
Nagu te, peaminister, ise ütlesite, kui Euroopa Liidu struktuuri- ja piirkondlikul poliitikal on sama majanduslik mõju Euroopa Liiduga 1. mail 2004 ühinenud riikides, nagu sel oli Hispaaniale, võib kogu Euroopa vaadata väga positiivsele tulevikule ning seepärast on Hispaania Euroopa mudel.
(Aplaus)
Peaminister, Hispaania (te ütlesite seda väga hästi) on oma integratsioonist Euroopasse vaid võitnud.
Nagu paljud teised Euroopa Liidu riigid loobus Hispaania euro kasutuselevõtmisel ühest osast oma suveräänsusest.
Suveräänsusest loobumine valuuta tõttu tähendab loobumist ühest osast riigi suveräänsusest.
Siiski kujutagem ette, mis oleks võinud juhtuda, kui Hispaanias kehtiks endiselt peseeta ning kujutage ette, kui Zapatero valitsus oma esimese teona ametis olles oleks öelnud, et me toome oma väed Iraagist välja.
USA dollar oleks võinud peseetaga mängima hakata ning millised majanduslikud mõjud oleksid sellel olnud?
Valuuta suveräänsuse osast loobumine andis Hispaaniale tegelikult iseseisvuse ja suveräänsuse.
See on teine põhjus, miks Hispaania on hea mudel, näidates, kuidas Euroopa integratsioon annab rohkem, mitte vähem tugevust.
(Aplaus)
Härra Zapatero rääkis erinevatest küsimustest.
Meie fraktsiooni ning selle meeste ja eriti naiste nimel lubage öelda paar sõna soolise võrdõiguslikkuse kohta.
Väga vähesed valitsusjuhid Euroopas on teinud rohkem naiste õiguste edendamiseks kui härra Zapatero ning Euroopa Parlament on teile tänu võlgu ka püüdluste eest kõnealuses valdkonnas.
(Aplaus)
(ES) Härra Zapatero, palun jätkake oma suurepärast, kaasaegset ja edukat poliitikat.
See toob kasu Hispaaniale ning mis on kasulik Hispaaniale, on kasulik ka Euroopale.
Jätkake oma tegevust, härra peaminister.
(Fraktsiooni PSE tormiline kiiduavaldus püsti seistes)
<D>
kirjalikult. - (FI) Praegune majanduskriis koosneb kolme üksteisega seotud kriisi kontiinuumist.
Need kriisid on finantskriis, sellele järgnev kriis tegelikus majanduses ja nüüd nendest tulenev kriis riikide majandustes.
Need kriisid paljastavad probleemid Euroopa ja ülemaailmses kontrollis ning järelevalves, sest majanduskriis on suurel määral kriis valdavalt kasutusel olnud süsteemis ja poliitikas.
Ei finants- ega ka majandustegevuse maailm ei tunne enam oma piire.
Sellist tegevust, mis oma piiridest välja läheb, ei ole enam võimalik juhtida kõigest riiklike vahenditega, vaid me vajame piirkondlikke ja ülemaailmseid eeskirju.
Nagu Mario Monti oma möödunud nädalal avaldatud raportis ütleb, ei piisa Euroopale kriisi jaoks enam ühest ainsast ad hoc lahendusest.
Vajame ettenägelikke ja pikaajalisi lahendusi ning vahendeid, millega tulevaste kriisidega praegusest paremini toime tulla saaks.
Siinkohal on äärmiselt tähtis liikmesriikide valimisolek ja võime teha koostööd, mis siiani veel palju soovida jätab.
Nõukogu on teeninud ära küll palju kiidusõnu oma otsustavate meetmete eest seoses lahenduse leidmisega tervet ELi ohustanud kriisile, kuid mitte kiire tegutsemise eest, sest liikmesriigid võtsid reaalsed meetmed kasutusele vaid seepärast, et teisiti ei lihtsalt saanud.
Selline looderdamine lasigi arvatavasti olukorral tõsiseks muutuda.
Üks kõige silmnähtavamaid meetmeid tulevikus on vajadus reformida ELi eelarve ja kanda hoolt selle eest, et riiklikud eelarved sobiksid rohkem kokku ühiste eesmärkidega.
Finantskontrolli ja -reguleerimist juba muudetakse tõhusamaks, kuid vajame ikka veel rohkem meetmeid, et tagada, et kõik finantstooted alluvad tõhusale ja teostatavale reguleerimisele.
<D>
komisjoni asepresident. - Interneti ohud ja Interneti areng kujutavad tohutut probleemi.
Me kõik teame, kui uus on Internet meie maailmas ja kuidas see on arenenud hüppeliselt viimase paari aasta jooksul.
Seetõttu on nii positiivsed kui ka ohtlikud küljed väga uued ühiskonna ja valitsusstruktuuride jaoks.
Loomulikult peavad valitsusstruktuurid, sealhulgas Euroopa institutsioonid, hindama adekvaatselt kõiki võimalikke ohte ja ma olen kindel, et nad teevad seda.
Ohutuma Interneti programm on üks vastus juba tuvastatud ohtudele.
Järgmine juba tuvastatud oht on küberrünnakud ja erinevad püüded rünnata ja blokeerida Interneti kaudu.
Kurjategijad kasutavad samuti Internetti ja õiguskaitseasutused töötavad aktiivselt selles vallas, kuidas neid võimalikke ohte käsitleda.
Seega ma arvan, et valitsuste ja ka Euroopa institutsioonide üks peamisi prioriteete on reageerida adekvaatselt; ja "adekvaatselt” tähendab siin, et me ei tohiks piirata tohutuid eeliseid, mida Internet kõikidele kasutajatele pakub.
Kuigi kõik arendamise ohtude ja võimaluste erinevad aspektid ja adekvaatsed reageeringud nendele on kindlasti rohkem küsimus kõnealuse valdkonna spetsialistidele, on need ka kõikide Interneti kasutajate huvides.
Ma võin teile kinnitada, et komisjon ja selle asjaomased teenistused jälgivad seda olukorda väga tähelepanelikult.
Selles programmis osalemise suhtes on komisjoni seisukoht see, et avaldused võivad laekuda väga erinevatelt taotlejatelt, sealhulgas väikese ja keskmise suurusega ettevõtjatelt, ja et need ettevõtted on enamasti seda liiki teenuste osutajad.
Seega oleks see minu arvates ka hea nendele ettevõtjatele.
Kui ma sain õigesti aru nooremate põlvkondade võimalusest osaleda programmis, ei saa ma anda teile praegu konkreetset vastust, kuid komisjon on väga avatud võimalikult paljude osalejate kaasamiseks selle programmiga töötamiseks.
Siiski ei saa ma täna anda konkreetset vastust noorte osalemise küsimuse kohta.
Teema: Erinõunik Richard Boomer ja Heyseli linnaosa
1. aprillist 2006 töötab Belgia kinnisvaraettevõtja Richard Boomer volinik Kallase erinõunikuna ehitistega seotud küsimustes.
Tema lepingut on nüüd pikendatud.
Mis pani volinikku seda lepingut pikendama?
Milliseid voliniku otsuseid on Boomer mõjutanud?
Millistel komisjonisisestel nõupidamistel on Boomer osalenud pärast lepingu pikendamist?
Praegu tundub, et veel üks Belgia kinnisvaraarendaja püüab avaldada survet mõne komisjoni ametiruumi paigutamiseks Heyseli linnaossa Brüsselis.
Kas komisjon annab oma arvamuse selle linnaosa kohta?
Mis on otsuse tegemise tähtaeg?
Millal tehakse teatavaks arhitektide konkursi tulemused Rue de la Loi' kohta?
<D>
(DE) Härra juhataja, nagu ka paljud teised tänased sõnavõtjad, olen ka mina rahul Iirimaa jah-tulemusega ning sooviksin õnnitleda kõiki, kes selle eest võitlesid, eriti Iirimaa rohelisi parteist Comhaontas Glas.
Kuid kui see on tõesti pidupäev, siis on see võit igal juhul raskesti tulnud.
Ei oleks õige, et me naaseksime nüüd rahulolevatena lihtsalt tavapäraste rutiinsete institutsiooniliste menetluste juurde, nagu poleks midagi erilist juhtunud.
Parlamendi president viitas oma esimeses teemakohases avalduses tõsiasjale, et me peaksime kahtlemata ka ei-hääli kuulda võtma.
Ma lisaksin sellele, et me peaksime kuulda võtma ka hääli, mis on vaevu kuuldavad - nende hääli, kes juunis toimunud Euroopa Parlamendi valimiste ajal ei pidanud vajalikuks valimistel osaleda ja selle protsessi toetamisse oma panust anda.
Ma pean sellega silmas, et meil tuleb arvestada tõsiasjaga, et pühendunult edasiminek on edukas ainult siis, kui me teeme kodanike kaasamiseks suuremaid jõupingutusi, kui me seda varem teinud oleme.
Me kohe kindlasti oleme aega kaotanud.
Me oleme kaotanud aastaid.
Euroopa on rahvusvahelises kontekstis maha jäänud.
Sellest arusaamiseks pruugib meil vaid G20 kohtumisi vaadata.
Kuid Euroopa muutub oma kodanike tugevama osalusega üha rohkem jõulisemaks.
Ma ei arva, et Tšehhile tuleks nende presidendi lõhestava seisukoha tõttu survet avaldada, teatades, et kahtluse korral jäävad nad volinikukohast ilma.
Kuid on midagi, mis on veelgi tähtsam - nimelt oleks väga suur viga teha Tony Blairi või mis tahes teise võimaliku ülemkogu eesistuja kohale kandideerija kohta otsus suletud uste taga.
Seda teemat tuleb hoopis Euroopa inimestega avalikult arutada.
Ma teen ettepaneku korraldada parlamendis kõikide sellele kohale kandideerijate kuulamine.
(Juhataja katkestas kõneleja)
<D>
(RO) Lugupeetud juhataja!
Raport, mida täna arutame, on objektiivne ja õiglane ning selles tuuakse esile, et Rumeenia ja Bulgaaria on tehniliselt täiesti valmis Schengeni alaga ühinema.
Peale selle võib Rumeeniat teatavast küljest tuua hea tava eeskujuks, millele on viidatud ka hindamisdokumentides.
Olen kindlalt veendunud, et Rumeenia ja Bulgaaria ühinemine nimetatud alaga ei avalda piiril valitsevale julgeolekuolukorrale kahjulikku mõju.
Hoopis vastupidi - see suurendab eurooplaste usaldust Schengeni ala vastu.
Tihti räägitakse vastastikusest usaldusest ning seda on nimetatud ka siinses arutelus.
Kuidas me aga saame rääkida vastastikusest usaldusest, kui mõned liikmesriigid muudavad poole mängu pealt reegleid ning kehtestavad Schengeniga ühinemiseks uued kriteeriumid?
Põhjuseid, mida täna on esitatud Rumeenia ja Bulgaaria Schengeni alaga ühinemise vastu, ei võetud arvesse mitte ühegi teise Schengeni alaga varem ühinenud riigi puhul.
Rumeenlased ja bulgaarlased ootavad vaid seda, et neid koheldakse võrreldes teiste riikidega õiglaselt ja et neid hinnatakse objektiivselt ning nendesamade kriteeriumite alusel.
Euroopa Parlamendil tuleb nõukogule edastada selle suhtes selge sõnum ja nõuda konkreetse ühinemiskuupäeva kindlaksmääramist.
<D>
fraktsiooni PPE-DE nimel. - Härra juhataja, ma toetan rõõmuga täna esitatud ettepanekuid.
Minu arvates on tungiv vajadus luua biomeetriliste andmete kontrollimiseks ühine standardite kogu.
Kolleegid ei pruugi olla teadlikud, et praegu on riikide vahel suured lahknevused näiteks selles, kui rangelt nad passipilte kontrollivad.
Paljud riigid nõuavad, et passi taotlev kodanik esitaks kõik dokumendid ja fotod isiklikult, sest sel juhul saavad passe väljastava büroo ametnikud veenduda, kas isik sarnaneb fotol kujutatud isikuga.
Ent mõnes riigis - ehk kõige enam Ühendkuningriigis - on tavaline saata taotlused postiga ja foto ehtsust kinnitab ainult niinimetatud asjatundja, kes on tundnud taotlejat vähemalt kaks aastat.
Nimekiri isikutest, kellel on õigus seda Ühendkuningriigis teha, on üsna huvitav lugemismaterjal.
Kinnitada võivad teie optik või hambaarst, kuid ka professionaalne fotograaf või tuletõrjeametnik, jätmata kõrvale muude elukutsete esindajaid.
Huvitav on ka see, et Ameerika Ühendriikides on üsna leebed kontrollieeskirjad.
Esmakordselt passi taotlevate isikute fotosid saab kontrollida niinimetatud heakskiidetud asutuste juures.
Tegelikult mõeldakse selle all kohaliku postkontori töötajaid.
Näib uskumatu, et sellisel turvateadlikul riigil, kelle kodanikud saavad viisavabalt Euroopasse reisida, on niisugune kontrollisüsteem.
Niisiis peame passide turvaliseks muutmiseks tegelikult kasutusele võtma palju usaldusväärsemad biomeetrilised andmed, s.t sõrmejäljed.
Samuti peame tagama, et sõrmejälgede kogumise ja kontrollimise eest vastutav asutus ei täidaks samu standardeid mitte ainult Euroopa Liidus, vaid ka neis riikides, mille kodanikud saavad viisavabalt Euroopasse reisida, mis veenaks meid selles, et ka nemad täidavad sama rangeid nõudeid nagu meie kodanikud siin Euroopas.
<D>
autor. - (NL) Proua president, Hiina inimõiguste probleem kerkib neil kiireloomulistel aruteludel jätkuvalt esile ja alati põhjusega.
Hiina majanduskasv ja tugevnev rahvusvaheline positsioon ei ole siiani toonud kaasa tegelikke muutusi suhtumises kodanikuvabadustesse, ametiasutuste võimu kuritarvitamisse, opositsiooni lubamisse ja kohtusüsteemi sõltumatusse.
Jätkuvalt määratakse karme karistusi, sealhulgas sageli surmanuhtlust.
Hiina ei ole ainus riik, mis määrab inimestele surmanuhtlust ja rakendab seda, kuid ta on selles suhtes esirinnas.
Ainus edasiminek, mida me oleme näinud, on see, et nüüd püütakse enne surmanuhtluse täideviimist teha kindlaks kohtualuse süü, nii et hukatakse vähem selliseid inimesi, kelle kohta hiljem selgub, et nad olid süütud.
Vahepeal on rahvusvaheline fookus Hiina kolmelt suurelt draamalt suuresti kadunud.
Ühe vähem pööratakse tähelepanu Taevase Rahu väljaku 1989. aasta veresaunale, Falun Gongi liikumise toetajate tagakiusamisele ning Tiibeti ja Ida-Turkestani rahvastiku koostise muutmisele.
Kogu tähelepanu on nüüd suunatud majanduskasvule, ekspordivõimalustele Hiinasse, odava impordi võimalustele Hiinast, Hiina kasvavale rollile Aafrikas ning tulevastele olümpiamängudele Hiinas.
Sellises olukorras kahaneb surve inimõiguste olukorra parandamiseks Hiinas.
Olümpiamängudest on saanud ettekääne elamurajoonide lammutamiseks ja elanike äraajamiseks.
Hiina suursaadikud ütlevad, et selle kritiseerimine välisriikides riivab nende riiklikku au.
Tulevased olümpiamängud võiksid anda põhjust olukorra parandamiseks.
Praegu paistab, et olukord on hea turismile ja suurte riiklike ehitustööde täitmiseks, kuid see ei aita parandada inimõigusi.
Madalmaades on vahepeal algatatud arutelu nende olümpiamängude boikoteerimise võimaluse kohta.
Resolutsioon ühe inimõiguste aktivisti, Hu Jia, arreteerimise kohta on vajalik, kuid ei ole piisav.
Kõige olulisem tegur Euroopa ja Hiina suhetes ei peaks olema majanduslik omakasu, vaid meie mure inimõiguste pärast Hiinas.
<D>
autor. - Proua juhataja, algatasin selle kiireloomulise resolutsiooni, et avaldada poliitilist ja avalikku survet ELi rahutagamismissiooni saatmiseks Ida-Tšaadi piiri äärde nii kiiresti kui võimalik.
Hiljutised rahutused Ida-Tšaadis, kaasa arvatud rasked kokkupõrked mässuliste ja Tšaadi armee vahel, rõhutavad kiiret vajadust meie kohaloleku järele selles piirkonnas, et kaitsta süütuid pagulasi ja riigisiseselt ümberasustatud isikuid risttule alla jäämast.
Need sõjakuriteod teravdavad kuritegevuse olukorda ja toovad kaasa turvalisuse vähenemise riigisiseselt ümberasustatud isikute laagrite ümbruses.
Humanitaarabitöötajate jaoks muutub juurdepääs laagritele raskemaks, samal ajal võitlevad nad bandiitlusega, mis piirab nende suutlikkust osutada väga vajalikku humanitaarabi.
Ma kutsun ELi ja liikmesriike üles austama vastu võetud poliitilist otsust ja varustama missiooni võimalikult kiiresti täiendavate väeüksuste ja nõuetekohase rahalise, logistilise ja õhutranspordi toega, kaasa arvatud vajalik arv helikoptereid.
Kaalul on ELi välispoliitika usaldusväärsus maailmaareenil, kui ta ei suuda mobiliseerida piisavalt väeüksusi ja varustust, et missioon saaks tegutseda.
See on ELi rahutagamismissioon ja puudutab seetõttu kõiki liikmesriike, olgu nad siis osalevad riigid või mitte.
Tahaksin siinkohal ümber lükata müüdi, et sellel missioonil domineerib Prantsusmaa.
Missiooni väeüksused tulevad Rootsist, Hollandist, Poolast, Austriast ja Iirimaalt.
Lisaks ei juhi seda prantslane, vaid iirlane.
Iirimaa kindralleitnant Pat Nash on määratud missiooni juhtima ja seetõttu on tema otsustada - vabandage sõnamängu -, kuidas väeüksused kohapeal tegutsevad.
See operatsioon toimub ja sellistest märkustest ei ole lihtsalt kasu, kui on vaja kaasa aidata sellest missioonist arusaamisele ja sellesse suhtumisele Tšaadi kohalike elanike ja mässuliste rühmituste seas.
Sellel nädalal on olnud ELi teistest liikmesriikidest lootusrikkaid edasiliikumise märke pärast Iirmaa üleskutset tagada selle missiooni nõuetekohane varustamine.
Üks riik on pakkunud meditsiinivarustust, samal ajal kui teised liikmesriigid arutavad rahaliste vahendite eraldamist, et aidata teistel riikidel anda vajalikku logistilist tuge, kaasa arvatud õhusõidukid.
Viivitamata on vaja kokku kutsuda järgmine neljanda põlvkonna konverents, et saada vajalikud vahendid meie väeüksuste kaitsmiseks sõjatandril, nii et neil oleks võimalik tegeleda oma tähtsa pagulaste kaitsmise tööga.
Tegutsemise aeg on käes.
Tegevusetuse eest maksame eludega.
<D>
Ilda Figueiredo, teate meie seisukohta eelarve konsolideerimise kohta.
See on eriti möödapääsmatu selliste riikide puhul nagu Portugal, kes on silmitsi teatud riigivõlga puudutavate probleemidega, kuid ka Euroopa Liit üldiselt peaks selle ette võtma.
Äsja avaldatud dokumendis tehtud soovitustes kutsusime liikmesriike üles võimaluse korral mitte vähendama investeeringuid haridusse ja teadusuuringutesse, konkreetselt energeetikasektorisse.
Pealegi on liikmesriike, kes teevad seda väga edukalt: liikmesriike, kes on võtnud ette eelarve konsolideerimise, kuid isegi suurendavad teadusuuringute ja hariduse rahastamist.
Suuremate finantsraskustega riikide puhul peab meie lähenemisviis hõlmama solidaarsust ja ühtekuuluvust.
Just seetõttu ei väsi ma propageerimast majanduslikku, sotsiaalset ja territoriaalset ühtekuuluvust Euroopa tasandil.
Solidaarsus on oluline.
See ei saa olla tühi sõna.
Peame, vabandust väljendi pärast, solidaarsuse toimivaks muutma.
<D>
(ES) Hr president, daamid ja härrad, majanduskasvu ja stabiilsuse leppe reform ja Lissaboni strateegia taaskäivitamine, mis määratleb Euroopa prioriteetidena majanduskasvu ja jätkusuutliku tööhõive, on andnud tulemusi alates 2005. aasta kevadisest istungjärgust.
Euroopa on kohaldanud ühist tegevuskava ja nagu hr Almunia ütles, nägi selle esimene kolme aasta pikkune tsükkel majanduskasvu suurenemist, töökohtade loomist, riigi rahanduse parendamist ja Euroopa majanduse kasvupotentsiaali suurenemist.
Kuigi tulemused on liikmesriigiti erinevad, on üldine toon positiivne.
Olin tõeliselt üllatunud, kui kuulsin üht kolleegi väitmas, et ringi ruuduks muutmine on ilmvõimatu, et on võimatu kasvada, luua töökohti, suurendada sotsiaalkaitset ja säästa.
Selle kohta saab tuua näiteid ELis toimuvast ja mina ise tunnen muidugi kõige paremini Hispaania tegevusega.
Euroopa Komisjon väitis, et Hispaania on teinud edusamme oma riikliku reformiprogrammi rakendamisel, on saavutanud tööhõivemäära, mis on 66% kõrgem kui Euroopa keskmine näitaja kolm aastat ajakavast eest, suurendanud investeeringuid teadus- ja arendustegevusse ning kajastanud kõik ülejäägid kõigil eelarveaastatel.
See on parim näide Lissaboni strateegia edust, mis on tugevdanud Hispaania majandust ja aidanud kaasa pretsedenditule ühinemisele sellisel määral, et Hispaania on hetkel 105 % võrra ühenduse keskmisest näitajast ees.
Selle põhjal peame täna säilitama samad strateegilised eesmärgid, mis tuginevad globaliseerumise kiirendamisele ja rahvastiku vananemisele.
Selle saavutamiseks on vaja toonitada sotsiaalset mõõdet.
Euroopa, mis on teadmisteühiskond, peab kehtestama teadmistevabaduse, tegema tegelikkuseks digitaalse kaasamise ja edendama sotsiaalset mõõdet täiustades inimeste põhioskusi, andes VKEdele võimalused ja kehtestades sotsiaalsete normidega paindliku turvalisuse mudeli.
Vaja on käsitleda ka küsimusi, mis on hiljuti esile kerkinud, nagu eluasemelaenukriis ja kütuse- ja toiduainete hinnad, aga seda tehes peame meeles pidama, et meie positsioon on tugevam, et järgmisel aastal tähistame euro kümnendat aastapäeva ja et me peame tugevdama rahvusvahelist majanduslikku koostööd.
<D>
autor. - (FR) Härra juhataja, nõukogu eesistuja, volinik, tänan teid kohalviibimise eest.
Siiski ootasime me volinik McCreevyt, nagu te kindlasti teate või kahtlustate.
Võite talle edasi öelda, et parlament ei mõista, miks ta ei viibi täna siin, sellel arutelul.
Olen kuulnud, et tema arvates on halb mõte arutada neid küsimusi Euroopa Parlamendis enne nende arutamist või arutamise lõpulejõudmist Euroopa Ülemkogus.
Siiski oli see teema majandus- ja rahandusküsimuste nõukogu päevakorras ning kogu Brüsselis ja võib-olla muudeski Euroopa pealinnades ringleb järelduste kavand.
Kuna siin, täiskogu istungil, arutame homme ettevalmistumist selleks Euroopa Ülemkogu kohtumiseks, siis miks me ei võiks finantsturgude osas neid küsimusi ka koos Euroopa Parlamendiga ette valmistada?
See on midagi, mida me ei mõista, kui volinik ei ole just parasjagu Iirimaal korraldamas kampaaniat Lissaboni lepingu toetuseks, aga kui ta siiski on, võiks ta seda meile vähemalt öelda.
Kui ta valmistab ette oma tulevikku, oleme huvitatud ka sellest.
Igal juhul, kui volinik McCreevy soovib edendada finantsturgude läbipaistvust, peaks ta minu arvates alustama läbipaistvusest oma märkmiku suhtes!
Finantsuuendused on tähtis küsimus.
Ma arvan ka, et selles parlamendis oleks aeg reageerida vajadusele reguleerimise järele.
Meile öeldakse sageli: kui reguleerite finantsturge, lahkub kapital Euroopa turult.
Täna, nagu mu Ameerika kolleeg ütleb, on minu arvates ainus asi, mida me näeme, mitte kapitali haihtumine, vaid kõrge riskiga laenude tagajärgede haihtumine.
Selle arutelu suhtes soovime silmas pidada kolme asja: loomulikult toimivaid finantsturge, kuid ka ehtsat suutlikkust rahastada majandust ning võimet ennetada finantsturgude vajadusi stabiilsuse järele ning süsteemiriskide eest kaitsmise järele.
Just selles vaimus tegeleme täna ettevalmistumisega Euroopa Ülemkogu kohtumiseks, lähtudes arusaamast, et Euroopa rahanduspoliitika tõenäoliselt reageeris hästi kriisi alguses, kuid tänaseks on leitud omamoodi Euroopa järelevalvaja - ja see häirib meid.
Kui vaatame küsimusi, mida hakatakse arutama järgmisel Euroopa Ülemkogu kohtumisel, mõtleme: kui hästi suudame me tegelikult Euroopa tasandil ennetada kriisi?
Räägitakse varajase hoiatamise süsteemist, kuid mida me näeme, on see, et turgudel kutsutakse inimesi, kes tõesti suudavad häirekella lüüa, Goldman Sachsiks.
Kas me võtame seetõttu õppust selles suhtes, kuidas Euroopa toimib?
Kuulen kõikjal palju räägitavat läbipaistvusest.
Me tõepoolest toetame läbipaistvust, kuid mida peaks arvama sellest üleskutsest läbipaistvusele, kui viimase kaheksa kuu jooksul on suuri investeerimispanku üles kutsutud esitama oma näitajaid ja andma oma hinnangu oma riskivõtumäärale?
Nad ei saa seda teha, sest see võib seada ohtu nende maine ja kahtlemata väärtuse, mis on väga tundlik koht.
Seetõttu, kui kuulen räägitavat alternatiivist - varajase hoiatamise süsteemist - olen selle kohta juba midagi öelnud...
Nagu üks IMFi nõunik mulle üks päev ütles, et varajase hoiatamise süsteem meenutab veidi kirja "Suitsetamine tapab" sigaretipakil.
Kui palju muudab see teie käitumist?
Mitte just palju.
Loomulikult etendavad IMF ja finantsstabiilsuse foorum siinkohal oma rolli.
Kes ei teaks seda?
Siiski peaks see olema alternatiiv meie võimele jälgida, kuidas meie süsteemid toimivad.
Peaksin selles küsimuses ütlema, et sellele parlamendile osaks saavad üllatused üha suurenevad.
Kui võtsime 13. detsembril vastu Ehleri raporti hoiuste tagamise skeemide kohta, öeldi meile, et see on liialt keeruline küsimus ja et niikuinii ei annaks see mingeid tagatisi süsteemide toimimise suhtes.
Praegu tundub majandus- ja rahandusküsimuste nõukogu põhijärelduste alusel, et see on viis põgeneda kriisi eest või vähemasti küsimus, mis tuleks esimesel võimalusel uuesti arutlusele võtta.
Kui te, volinik, selle uuesti arutlusele võtate või kui teie kolleeg volinik McCreevy seda teeb, oleme esimesed, kas soovivad seda käsitleda.
Mingil hetkel peaksite ehk hoolikamalt kuulama, mida parlament ütleb sellistes küsimustes.
Samamoodi peaksite teie või peaks volinik McCreevy krediidireitinguagentuuride osas silmas pidama seda, mida me varem rääkisime.
Me teame, et komisjon tahab esitada ettepanekud kapitalinõudedirektiivi muutmiseks.
Me uurime neid ettepanekuid hoolikalt, kuid me ei arva, et see on Euroopa Liidule vajaliku järelevalvesüsteemi loomiseks piisav, kui me just ei võta arvesse kõiki ettepanekuid, mis on esitatud juba mitu kuud tagasi.
See puudutab ka järelevalvekomiteede ehk kolme "3. tasandi" komitee, nagu me neid tavaliselt nimetame, olukorda.
Nende kolme 3. tasandi komitee puhul vajame ettepanekut võtta vastu õigusakt, mis loob neile kindla õigusliku aluse tegutsemiseks ja oma pädevuse suurendamiseks, sealhulgas dialoogis muude järelevalveasutustega, sest mõte, et me kaasame muid järelevalveasutusi, ilma et meil oleks endal kindlat järelevalvesüsteemi, ei tundu meile eriti meeltmööda.
Me soovime, et nõukogu ja komisjon üheskoos vaataksid esitatud ettepanekuid, unustamata loomulikult ettepanekuid, mille esitas Itaalia rahandusminister härra Padoa-Schioppa majandus- ja rahandusküsimuste nõukogus detsembris.
Samas vaimus sooviksime ka siin mõelda ettenägelikumalt oma reguleerimissüsteemi täiustamise üle, austusest subsidiaarsuspõhimõtte vastu.
Meie arvates ei rahulda juhtiva järelevalvajaga lahendus kõiki liikmesriike.
Parlament peaks nõudma lahendust, mis hõlmab kõiki liikmesriike ja võimaldab igaühel neist tunda end järelevalvesüsteemis mugavalt.
Oleksin tänulik, kui teie, eesistuja, ja teie, volinik, esitaksite oma kommentaarid kõikide nende küsimuste kohta, võttes arvesse, et ma ilmselgelt esitan vaid neid küsimusi, mida küsitakse majandus- ja rahanduskomisjonis, sest me ei ole seni arutanud ühtegi korralikku raportit.
<D>
kirjalikult. - (PT) Euroopa Komisjoni esitatud ettepaneku üldine eesmärk on jätkata alates 1. jaanuarist 2009 kogu ELis regulaarsete ja juhuslike bussiteenuste liberaliseerimist - eelkõige eri ELi liikmesriikide vahel ning nende ja kolmandate riikide vahel, sealhulgas kabotaaž.
Järgnevalt toon välja mõned aspektid neist paljudest, millest me keeldume:
eesmärk piirata riikide pädevust hallata oma territooriumil reisijate maanteevedu, eriti kõnealuse avaliku teenuse kaitsmiseks (mida ei tohiks segi ajada erasektori omanduses olevate nn üldhuviteenustega, mida rahastatakse riiklikest vahenditest);
"tööaja” mõiste väljajätmine ja viitamine üksnes "sõiduajale” ja "puhkeperioodile”, mille eesmärk on suurendada juhtide ekspluateerimist;
"kaheteistkümne päeva erandi” (taas)kehtestamine ehk võimalus lükata iganädalane puhkeperiood edasi kuni 12 järjestikuseks 24tunniseks ajavahemikuks, mis meie arvates võib viia olukordadeni, mis seavad ohtu juhtide ja reisijate ohutuse.
Vaadake olukordi, mis on juba tekkinud piiravamate eeskirjade puhul seoses sõiduaja ja puhkeperioodidega.
Siit tulenevalt hääletame ettepaneku vastu!
<D>
autor. - (PL) Proua juhataja, Roxana Saberi on 32-aastane Ameerika ja Iraani topeltkodakondsusega ajakirjanik ning lõpetanud Ühendriikides, Ühendkuningriigis ja Iraanis mitu ülikooli.
Ta töötas Iraanis ajakirjanikuna ja kui ta pärast oma volituste lõppemist seda tööd jätkas, siis ta arreteeriti ning talle mõisteti valesüüdistuse alusel kaheksa aastat vanglakaristust, nagu tegeleks ta Ühendriikide heaks spionaažiga.
Protestiks õiglase kohtumõistmise puudumise ja valesüüdistuste vastu alustas ta näljastreiki.
Ta on väga kurnatud.
Ta hakkas arstliku järelevalve all jooma magustatud vett ja on näljastreigi nüüd lõpetanud ning ootab, et tema edasikaebust kuulda võetaks.
Tema tervis ja elu on ikka veel ohus.
Iraan on hästi tuntud oma drakooniliste karistuste ning avalike hukkamiste korraldamise poolest; ohvriteks võivad olla ka alaealised.
Me nõuame proua Saberi vabastamist.
Me taotleme talle õiglast kohtumõistmist.
Ma arvan, et rahvusvaheline üldsus peaks nende drakooniliste tavade lõpetamiseks Iraanile survet avaldama.
<D>
kirjalikult. - (CS) Liikmesriigid leppisid kokku luua ühine õhuruumiosa, et kontrollida ühtset taevast, mis ei sõltu riigipiiridest.
Enne seda põrkas Saksamaa kohal kaks lennukit kokku ja 71 inimest hukkus.
Argumendid ühtse taeva kasuks muutuvad tugevamaks: meil on 28 000 igapäevase lennu jaoks 57 lennujuhtimiskeskust; Ameerika Ühendriikidel kõigest kaks.
Kolm aastat on möödas, me pole edasi liikunud.
EL ei ole kõiki 2004. aasta määrusi rakendanud.
Need määrused pidid integreerima õhuruumi teenuste siseturul ja looma aluse tõhusale operatsioonisüsteemile, kus rõhk on ohutusel, keskkonnakaitsel ja suurenenud lennuvõimsusel.
Meil on praegu 65 radarikeskust 31 süsteemiga, mis kasutavad 22 arvutivõrgustikku, ja me eeldame, et lendude arv kogu Euroopas 10 aasta jooksul kahekordistub.
Kas kodanikud teavad, et nende valitsused ja parlamendid eiravad ühtse Euroopa eeliseid nende kahjuks?
Miks võtab ühiselt kasutatava õhuruumi loomine nii tsiviil- kui ka militaarlendudeks ühendatud Euroopa kohal nii kaua aega?
Kas kohalike majandushuvide rahuldamise tõttu?
Kas transpordiohutuse halvendamine kõrge hinnaga aitab riigil kaitsta oma sõltumatust?
Täna tahame teada, kuidas ja millal me integreerime ülemise õhuruumi klassifikatsiooni ja kuidas me hakkame tulevikus ühiselt haldama alumist õhuruumi.
Kas takistused kogu Euroopa territooriumi hõlmavate funktsionaalsete õhuruumiosade loomiseks on avalikult tuvastatud?
Kas on võimalik heita valgust liikmesriikide poliitilisele tahtele täita oma kohustusi?
Oleme samuti mures altpoolt tuleva algatuse nurjumise pärast, sest liikmesriigid ei ole kolme aasta jooksul loonud funktsionaalseid õhuruumiosi, mis on vajalikud lennujuhtimise tõhustamiseks.
<D>
komisjoni liige. - (EL) Härra president, austatud Euroopa Parlamendi liikmed - jäätmed, mis on kogunenud Napoli ja selle naaberlinnade tänavatele alates 21. detsembrist, on ületanud tohutu 100 000 tonni piiri.
See, koos negatiivse, ma ütleksin katastroofilise, mõjuga elanikele ja keskkonnale, annab põhjust sügavaks mureks.
Viimaste päevade kriisiolukord Napolis ei saabunud eikusagilt.
See on 14 aasta pikkuse Euroopa jäätmealaste õigusaktide puuduliku täitmise kulminatsioon, mille eest on Euroopa Ühenduste Kohtus Itaaliat korduvalt süüdi mõistnud.
Peale pressis rõhutatud organiseeritud kuritegevuse rolli näib käesoleva kriisi vahetuks põhjuseks olevat tegevusetus ja puuduv tahe võtta vajalikke meetmeid jäätmekäitluse kroonilise probleemi lahendamiseks.
Kui komisjoni 2007. aasta kevadel esmakordselt informeeriti jäätmekogumise ja -teisalduse kriisist Campanias, alustati kohtumenetlust Itaalia vastu ühenduse jäätmeõigustikust üleastumise pärast.
Sellest alates on komisjon jälginud arenguid esmastest allikatest ja on juba Itaalia valitsuse palvel tulnud kohale olukorra hindamiseks kohapeal.
Edasine kohtumine pädevate Itaalia ametitega peab aset leidma mõne päeva jooksul.
Itaalia pädevate ametite ülesanne on võtta viivitamata meetmeid prügi koristamiseks tänavatelt.
Kuid nagu see uus kriis näitab, ei ole ainult prügi koristamisest tänavatelt piisav.
Mistahes lühiajalistele meetmetele peab lisanduma pikaajaliste strateegiliste meetmete võtmine ja, mis on veelgi tähtsam, nende tõhus rakendamine.
Näiteks nõuetekohane jäätmekäitlusseadmete võrk, mis vastab täielikult ühenduse õigusaktides määratletud standarditele.
Sellele peab lisanduma jäätmekäitluse integreeritud pikaajaline strateegia, mis on suunatud jäätmete ringlussevõtu ja sorteerimise toetamisele juba kogumisel.
Mais 2007 välja antud seadusandlik dekreet nr.
61 jäätmekriisi lahendamiseks ei saavutanud oma eesmärki.
Peaminister Prodi poolt 8. jaanuaril väljakuulutatud eriolukorra plaan on juba tõsisem pingutus selles suunas, kuid otsustavaks elemendiks jääb meetmete ajastus, mis peab olema kiire ja tõhus.
Me jätkame Itaalia pädevate ametkondade teostatavat meetmete praktikasse rakendamise tähelepanelikku jälgimist.
Komisjon jätkab Itaalia valitsusele surve avaldamist kriisi lõpetamiseks ja kavatseb mitte lõpetada menetlust Itaalia vastu.
Jätkuvad ühenduse keskkonnaalaste õigusaktide rikkumised Campanias peavad ükskord lõpule jõudma ühenduse õiguse nõuete kohaselt.
Kuigi olukord näib olevat raske, ei ole Itaalia pädevate ametkondade jaoks sugugi võimatu järgida ühenduse jäätmealaseid õigusakte.
Ma olen kindel, et näiteid ei saa tuua mitte ainult liikmesriikidest, vaid ka teistest Itaalia regioonidest, kus on leitud lahendused jäätmete kontrollitud teisaldamisele erinevate mahu kahandamise, kogumise ja teisaldamise viisidega.
<D>
Härra juhataja, Euroopa Globaliseerumisega Kohanemise Fondi käsitlev esimese aasta komisjoni aruandes märgitakse, et aidatud on 13 000 ülearust töötajat kaheksas liikmesriigis.
Olemasolevatest vahenditest on välja jagatud 3,7%.
Ilmselgelt ollakse väga aeglased.
Komisjon on soovitanud lihtsustada menetlusi, teavitada programmist laiemalt, levitada parimaid tavasid ja pikendada abi kestvust ning ma tervitan neid meetmeid.
Fond loodi eesmärgiga näidata solidaarsust globaliseerumise tõttu ebaõnnestuvate ettevõtete ülearuste töötajatega.
Seepärast on kõige tähtsam, et need rahalised vahendid jõuaksid abivajajateni.
Neid ei tohi jaotada vahendajate, koolitajate või brošüüriavaldajate vahel.
Ühe aastaga saame teada, millised on tegelikud tulemused.
Küsimus pole selles, kui palju raha on jaotatud, vaid selles, kui paljud ülearused töötajad endale töökoha leidsid.
Kustun komisjoni ja liikmesriike üles kehtestama nõuetekohased kriteeriumid ja mõõdikud, et hinnata saavutatud tulemusi.
Peame tagama Euroopa eelarve tulemusliku kasutamise.
<D>
(FR) Proua juhataja, mis puutub Solvency II, siis see reform käivitati ammu enne kriisi algust ning kriis on sellele uut valgust heitnud.
Seaduseandjatena oleme kõhelnud: kas kokkuleppele tuleb jõuda esimesel lugemisel?
Lõpuks on läbirääkijate sihikindlus võimaldanud meil jõuda kompromissile, millel minu arvates on vähemalt kaks voorust: esiteks sunnib see kindlustussektorit oma riske paremini hindama, see on protsess, millega siiani kaasnevad suhteliselt vanad mehhanismid, mis kahtlemata ei sobi enam kokku tegelikkusega, millesse kindlustussektor on jõudnud; ja teiseks rõhutab see vajadust järelevalvemehhanismide järele, millega kindlustuskompaniid on kohanduma hakanud, seda nii tarbijatele suunatud toodete ja pakkumiste arvukuse, kui ka nende riigiülese laadi mõttes.
Seaduseandjatena oleme väga innukad arvesse võtma selle turu tegelikkust, see tähendab niisuguse turu, kus teatavates riikides eksisteerivad selle sektori märkimisväärset osa hõlmavad elukindlustusmehhanismid ja kus peame praegust kriisi silmas pidades arvestama eeltsüklilisuse mõjuga, kui seda kindlustussektorile kohaldatakse.
Me peame ka tagama, et selle õigusakti vastuvõtmine ei rikuks kindlustusturu struktuuri, ning eelkõige, et see võimaldaks vastastikustel ühendustel selles õigusaktis oma koha leida.
On siiski üpris selge, et see on kõigest üks staadium, ning ma tahaksin selle sektoriga seoses nimetada kuut punkti, mille osas peame tulevikus oma tööd viivitamata jätkama.
Esimene on ilmselt seotud de Larosière'i raporti järeldustega ning vajadusega tagada, et järelvaatajate eri kolleegiumides valitseksid võrdväärsus ja harmoonilised tingimused, ning vajadusega sel otstarbel tugevdada kindlustuskompaniide kontrollimise eest vastutavat Euroopa asutust.
Teine punkt, mida paljud mu kaasparlamendiliikmetest on juba maininud, on rakendada see kurikuulus grupitoetuse mehhanism ning selles osas ei jaga ma härra Lipietzi seisukohta.
Muidugi oleksime eelistanud omada grupitoetuse mehhanismi, kuid mis on arusaamatu tõsiasjas, et riikidel, kelle kindlustussektorist 80% või 100% kuulub välismaistele kompaniidele, on täna seda mehhanismi ilma tugeva õigusliku aluseta raske aktsepteerida?
Peame selles valdkonnas edusamme tegema.
Kolmas samm tuleviku korrastamiseks on kooskõlastada see, mida meie siin teeme, sellega, mis toimub pensionifondidega.
Kuidas saame me tekitada või parandada kindlustusala solventsust, küsimata endalt sama küsimust seoses pensionifondidega?
See on absoluutselt tohutu probleem.
Neljas tuleviku ülesanne on seotud hoiuste sellise garantiimehhanismi sisseseadmise, loomise ja kehtestamisega, nagu meil praegu on panganduses ja nagu meil ikka veel ei ole kindlustussektoris.
Viies punkt on seotud kindlustustoodete turustamisega ning selle tagamisega, et viis, mismoodi kindlustuse vahendajad tooteid kindlustusvõtjatele pakuvad, võimaldab teenida nende huve ja täita kaitsenõudeid.
Ja lõpuks, viimane punkt selles sektoris on seotud ülevõtmisega, mille kavatseme pangandussektori jaoks paika panna, nimelt säilitamismehhanismid seoses väärtpaberitele üleminekuga.
Loodan, et selle põhjal oleme tulevikus suutelised kriisi õppetundidest õppust võtma, tagamaks Euroopa kodanikele kindlustussektor, mis esindab neile tegelikku tagatist...
(Juhataja katkestab sõnavõtja)
<D>
fraktsiooni GUE/NGL nimel. - (GA) Härra president, ma tervitan härra Cashmani raportit Euroopa Liidu Põhiõiguste Ameti kohta.
Kodanikuvabaduste komisjoni liikmed on teinud selles tähtsas asjas säravat tööd.
Õnnitlen nii neid kui raportööri.
Aga ma tervitan eriti parandusi, mille kohaselt traditsioonilisi keeli ja vähemusi puudutav diskrimineerimine kaasatakse ameti erikohustuste hulka.
Kutsun parlamendiliikmeid üles neid uuendusi homme toetama.
Ühinenud Rahvaste Organisatsioon on kuulutanud käesoleva 2008. aasta rahvusvaheliseks keelte aastaks.
Euroopa Liit peab selles ettevõtmises osalema ja ka meie peame eeskuju järgima.
Mul on selles asjas erilised huvid mängus.
Ma jätkan töötamist ELi tasandil, nõudmaks vajalikke ressursse, et iiri keel oleks üheks ELi töökeeleks, ning konstitutsioonilisel tasandil, et toetada iiri keele akti kampaaniat, mis on Põhja-Iirimaal hädasti vajalik õigusakt kaitsmaks iiri keele kõnelejaid.
Neid õigusi ei saa praegu kasutada.
Nad on olemas kunagi siis, kui nad siduvatasse õigusaktidesse valatakse ja kui selline organisatsioon nagu Euroopa Liidu Põhiõiguste Amet on võimeline võitlema mu võitluskaaslaste ja teiste keelelise diskrimineerimise ohvrite probleemidega tegelema.
<D>
Vaatamata meie analüüsile Valgevenes toimuva kohta, ei saa me olla kaasosalised jultunud rünnakus selle riigi sõltumatuse ja riikliku suveräänsuse vastu, õhutades otsest sekkumist tema siseasjadesse ja manipuleerides sündmustega (mille lahendamise õigus kuulub ainult valgevenelastele ja riigi ametivõimudele), et püüda kohandada seda riiki ja tema valitsust Euroopa Liidu huvidele.
See resolutsioon kubiseb vastuvõetamatutest meetmetest, mille eesmärk on tuua Minskis võimule režiim, mis on avatud ELi huvidele.
Vaadakem paari näidet:
kutsub komisjoni üles toetama kõigi rahaliste ja poliitiliste vahenditega Valgevene kodanikuühiskonna jõupingutusi, sõltumatut meediat (näiteks TV Belsat, European Radio for Belarus, Radio Racja ja teised) ja valitsusväliseid organisatsioone Valgevenes, et edendada demokraatiat ja seista vastu režiimi survele;
kutsub komisjoni üles välja töötama mehhanismi, mille alusel registreerida VVOsid, kelle registreerimisest on Valgevenes poliitilistel põhjustel keeldutud, et võimaldada neil ELi programmidest kasu saada.
Seetõttu ei hääletanud me selle resolutsiooni poolt.
<D>
kirjalikult. - On rõõm kuulda nõukogu ja komisjoni avaldusi seoses Barcelona protsessiga ja ettepanekut Vahemere Liidu loomise kohta.
Viimast alustatakse 13. juulil Pariisis Prantsusmaa eesistumise ajal.
Malta valitsus on väljastanud nimetatud avalduste kohta seisukohavõtu.
Ma olen Vahemere Liitu käsitlevate ettepanekutega täielikult nõus.
Et oluline on jõupingutusi ja energiat mitte dubleerida, on merendustegevusega seotud soovitus kiiduväärt.
Malta pakkus oma territooriumil asukohta sekretariaadile, mille ülesanne oleks vaadata läbi niisuguste ettepanekute rakendamine, ning ma toetan kõnealust pakkumist täielikult, mitte üksnes saare unikaalse geograafilise asukoha tõttu Vahemeres, vaid ka sellepärast, et meil on olemas infrastruktuur, personal ja kogemused niisuguse institutsiooni võõrustamiseks.
Lisaks tahaksin mainida, et üle kolmekümne aasta tagasi õnnestus leiboristlikul valitsusel juhtida maailma tähelepanu Vahemere piirkonna olulisusele ja koostöö vajadusele mere põhja- ja lõunakalda riikide vahel.
<D>
(PL) Härra juhataja, vaesus on mitmetahuline nähtus.
Üldiselt seostatakse seda tööpuudusega ja eriti pikaajalise töötusega.
Seetõttu peetakse tööd vaesuse ennetamise parimaks viisiks.
Kuid töö ei ole ainus viis vaesuse ärahoidmiseks, sest on teada, et ka töötavate inimeste hulgas on palju vaeseid.
Meenutagem, et Euroopa Liidus elab 78 miljonit inimest vaesuspiiril.
Need inimesed moodustavad 16% Euroopa Liidu kodanikest.
Kõikidel avaliku võimu tasanditel tuleb ühendada jõud sotsiaalpartnerite, kodanikuühiskonna organisatsioonide ja üksikisikutega.
Sotsiaalpoliitikat ja tööturupoliitikat tuleb paremini korraldada ning need peavad muutuma tõhusamaks.
Vaesuse ja sotsiaalse tõrjutuse vastu võitlemiseks on vaja püsivaid ja ulatuslikke jõupingutusi.
Meil tuleks ka meeles pidada, et õigusaktidest tulenevatel sotsiaalkaitse programmidel peaks olema ennetav roll.
Need programmid peaksid aitama edendada sotsiaalset ühtekuuluvust ja hõlbustama sotsiaalset lõimimist.
Üks oluline teema selles raportis puudutab laste vaesuse kaotamist.
Erilist tähelepanu tuleks pöörata lastele, keda kasvatavad üksikvanemad, ning lastele, kes kasvavad suurperedes või sisserändajate peredes.
On vaja tõhusaid lahendusi, et vältida nende inimeste muutumist sotsiaalselt tõrjutuks.
<D>
(PL) Härra president, kõigepealt ma tahaksin väljendada oma täielikku nõusolekut proua Foltyn-Kubicka avaldusega.
Lapse õiguste küsimusele on tulnud kasuks Euroopa Liidu õigusandjate poolt osutatud kasvav tähelepanu.
Samal ajal aga avaldab lapse õigustele otsest mõju ELi jurisdiktsiooni alla tulevate alade pidevalt suurenev arv.
Seetõttu võtan ma heameelega vastu komisjoni teate lapse õiguste strateegia kehtestamisest.
Kavatsus anda prioriteet sellele küsimusele Euroopa Liidus, s.o tunnustada lapsi kui täiesti küpseid õigussubjekte, väärib meie täielikku toetust.
Siiski, raporti ettevaatlik pealkiri, s.t. "strateegia suunas”, mitte lihtsalt "strateegia”, peaks tähendama, et võetakse ette edasisi abinõusid avalike konsultatsioonide vormis, mis aitaksid määrata meie peamised prioriteedid tulevastele ELi meetmetele.
Käesolevani ei ole Euroopa Liit veel loonud ühtki spetsiaalset lapse õigusi käsitlevat õiguslikku alust.
Selles punktis tahaksin ma väljendada oma pettumust, sest kui põhiseaduse leping oleks ratifitseeritud, oleks see kehtestanud palju kohasema õigusliku raamistiku artiklis I-3, mida oleks rakendatud otseselt lapse õigustena.
Lapse õiguste kaitse kui Euroopa Liidu sisene ja väline eesmärk sisaldub Lissaboni lepingus.
Need õigused on sisse kirjutatud põhiõiguste hartasse.
Kuigi on häbiväärne, et Euroopa Liidus elavad sada miljonit last ei ole võrdsed õiguste ja vabaduste suhtes, mis neil on.
On ilmne, et oma haavatavuse ja eriliste vajaduste tõttu vajavad lapsed erilist hoolt nagu ka asjakohast õiguskaitset.
Siiski ei või lapse õigused reeglina olla eraldatud ega vastandatud inimõigustele.
ELi dokumentide analüüs võib viia mõttele nagu eksisteeriks liikumine lapse õiguste käsitlemise poolt mingil määral eraldiseisva küsimusena inimõigustest tervikuna.
See on ohtlik suund ja võib tekitada ohtlikke lahkhelisid.
Ma sooviksin tänada raportööri, et ta ei lasknud selle küsimuse delikaatsel olemusel ähmastada oma tasakaalukat lähenemist teemale.
On hea, et raport ei olnud pühendunud eranditult kaitsemeetmetele, vaid rõhutas ka positiivse toetuse vajadust lapse õigustele nagu õigus perekonnale, haridusele, sotsiaalsele kaasamisele, tervishoiule ja võrdsetele võimalustele.
<D>
(NL) Härra juhataja, sooviksin kõigepealt tänada raportööri.
Me ei jõua teda ära kiita, sest ta on teinud ära suurepärase töö.
See ei ole olnud lihtne ülesanne.
Näib, et mõned parlamendiliikmed haavuvad väga kiiresti.
Sellel direktiivil on kristallselge lähtepunkt: võrdne kohtlemine absoluutselt igaühe jaoks - olgu ta homo- või heteroseksuaalne, naine või mees, vana või noor, must või valge, puudega või mitte, usklik või humanist ja nii edasi.
Igaühel on võrdsed õigused, härra Weber, meil on samad õigused mis teistel ning teil on samad õigused mis meil.
Sellel, härra Vanhecke - kes on jälle arutelult lahkunud - ei ole midagi pistmist niinimetatud poliitilise korrektsusega.
Variraportöörid ja raportöör ise on väga palju pingutanud, et jõuda sellele kompromissile - kompromissile, mida saaks toetada ka Euroopa Rahvapartei (Kristlike Demokraatide) ja Euroopa Demokraatide fraktsioon.
Keegi ei pea teksti veatuks ja ma võin vaid loota, et fraktsiooni PPE-DE suurem enamus käitub homsel hääletusel arukalt.
Ma olen täielikult usuvabaduse poolt, aga, härra Weber, te olete pisut jultunud, pidades end, käsi piiblil, teistest paremaks ja käsitades võrdseid võimalusi mõttetu bürokraatiana.
<D>
komisjoni liige. - Härra juhataja, komisjon toetab täielikult parlamendi kompromissteksti, mis on käesoleval osaistungil hääletamiseks päevakorda esitatud.
Antud väga tasakaalustatud kompromisstekst aitab loodetavasti kaasa ettepaneku vastuvõtmisele üheainsa lugemisega.
Taoline lõpptulemus on väga teretulnud areng ELi esitajatele.
Ta näitab, et hindame loovpanust, mida muusikud meie ellu ja kultuuri annavad.
Parlamendi kompromisstekstis on neli põhisarikat, mida kogu hingest toetame: esiteks, autoriõiguse tähtaja pikendamine esitajatele ning fonogrammitootjatele 50-lt 70-le aastale; teiseks uus nõue stuudiomuusikute kasuks, mis küüniks 20%-ni salvestusettevõtete traditsioonilistest ja veebimüügituludest; kolmandaks kasutame klauslit "kasuta või kaota", mis lubab esitajatele 50 aasta pärast õigusi ennistada, kui produtsent helisalvestist ei kaubasta; ning neljandaks niinimetatud "nullist alustamine", mis takistab fonogrammitootjaid põhiesitajaile makstavatest kasutustasudest mahaarvamisi tegemast.
Mul on eriti hea meel märkida, et stuudiomuusikute fond, mis töötab alusel 20% kogumüügitulus, on seni läbinud seadusandliku menetluse puutumatuna.
Sisuliselt on fondi proovikiviks see, et vastupidiselt kogu kriitikale, mida läinud aasta jooksul kuulnud oleme, annab tähtaja pikendamine ühest küljest sissetuleku esitajatele elusügisel ning teisest küljest ergutab uue kultuuritegevuse tekkimist.
Rõhutan, et antud ettepanek on lihtsast tähtaja pikendamisest kaugel.
Esimest korda Euroopa autoriõiguse seadustes üldse, on süsteem, mille alusel artistid osalevad salvestusettevõtete müügitulus: 20% kogukäibest pannakse stuudioartistide jaoks kõrvale.
See on tõeliselt uuenduslik.
Kõige olulisem on, et kõrvalepandud 20% kujutab endast tulu, mis ei kasva juurde paarile superstaarile.
Antud 20% on ainuüksi stuudiomängijaile jaotamiseks.
Vastupidiselt laialt levinud arvamusele ei saa Sir Cliff Richard stuudiomängijate fondist sentigi ning salvestusettevõtted, nagu EMI või Universal, mis stuudiomängijate fondi osamakseid teevad, peavad teenima kasumi ainult 80% pealt kogukäibest.
Siis on nullist alustamise idee, säte, mis teeb lõpu kahetsusväärsele tavale arvata maha ettemakseid põhiartistide kasutustasudest.
Jällegi on antud säte sees vähem tuntud esitajate jaoks, sest just nende salvestised tihti ei tee ettemakseid tasa.
Samuti on klausel, mis lubab esitajatel väljaostulepingud tagasi võtta, kui produtsendid lakkavad nende salvestatud esinemisi müümast.
See kõik on väga uuenduslik ning ükski ELi ettepanek pole kunagi laeva nii kaugele esitajate kasuks tõuganud.
Tegemist pole ettepanekuga salvestusettevõtete kasuks.
Tegemist on hoolikalt tasakaalustatud lähenemisviisiga, mille eesmärk on premeerida Euroopa loojaid.
Mõned võib-olla väidavad, et Euroopa loojad on ülekaitstud.
Need, kellel sissetulek oleneb autoriõigusest, eelistavad eriarvamusele jääda.
Kui artistid jääksid muusika salvestamise ärisse sellepärast, et seda maksab teha, oleks ka tarbijail selle tulemusena rohkem mitmekesisust.
Tervitame samuti kutset komisjonile viia läbi eraldi mõju hindamine audiovisuaalsete esitajate kohta ning esitada 2010. aasta jooksul kohased ettepanekud.
Oleme kindlad, et suudame teostada mõju hindamise parlamendi ettenähtud ajaga.
Komisjon on nõus, et veebiõiguste haldamise küsimus tele- ja raadiosaadete ülekannetega seoses väärib hoolikat tähelepanu.
Tähtajaettepaneku järelmina oleme käsitlenud ringhäälinguettevõtete õigustatud muresid veebiõiguste osas.
Komisjon pakub seega välja, et tehtaks järgmine deklaratsioon, kui ettepanek nõukogus vastuvõetud on.
Deklaratsioonis seisaks: "Komisjon tunnustab tungivat vajadust fonogrammiesitajate ja -tootjate õiguste kollektiivseks teostamiseks kui enda lahutamatu osana kaubanduslikelt fonogrammidelt ülekandeid sisaldavad raadio- või telesaated tehakse kättesaadavaks üldsusele niiviisi, et üldsusel on võimalik pääseda raadio- või telesaadetele ligi kohast ja ajal, mille nad individuaalselt valivad.
Komisjon rakendab kohaseid meetmeid, et aidata kaasa taolise kollektiivse teostamise rakendamisele ning esimese sammuna algatab komisjon sidusrühmadega struktureeritud dialoogi, mille eesmärk on kehtestada toimiv litsentsimiskord.
Deklaratsioon piirdub raadio- või telesaadete tellitavalt kättesaadavaks tegemisega ega hõlma fonogrammi enese kättesaadavaks tegemist."
Kavatsetava deklaratsiooni lõpp.
Komisjon esitas antud ettepaneku 2008. aasta juulis.
Nüüd on meil käes kõige hullem majanduskriis, mida maailm minu eluajal näinud on.
Paljude ELi kodanike puhul mõjutab kriis nende argielu.
Euroopa esitajad elavad väga ebakindlat elu parimatelgi aegadel.
Antud ettepanek tagab, et esitajad saavad hiljem elus tagasi osa sissetulekust, mis nad loovad.
Parlament on ses suhtes vastuvõtlik ning menetlus on näidanud, et hoog meie loojate nimel tegutseda on veel elus.
Arvan, et kõik hirmud, mida väljendasid need, kes on tähtajapikenduse vastu, on osutunud alusetuks.
Lõpetuseks sooviksin soojalt tänada raportööri, Brian Crowleyt, ning avaldada oma tänu ja imetlust antud toimiku operatiivse menetlemise puhul Euroopa Parlamendi poolt.
<D>
Härra juhataja, härra komisjoni asepresident, härra Verheugen, austatud parlamendiliikmed; teie sõnavõtt, härra Pribetich, ja küsimused on väga asjakohased ning arvestades teie indu nende esitamisel ja selgitamisel on pärast teie sõnavõttu eriti raske midagi öelda.
Need on asjakohased, sest kosmosest on saanud - nagu te ütlesite - oluline abivahend kõikide Euroopa riikide jaoks.
Need missioonid aitavad meil saada teadmisi, olgu see siis Maa, ookeanide või ilmastiku seire satelliidi kaudu.
Samuti aitab see satelliit-telekommunikatsiooni ja -navigatsiooni kaudu kaasa meie majanduse kasvule.
Sellest on saanud märkamatu, ent hädavajalik abivahend tänapäeva elus.
Nagu te ütlesite, on kosmos ka abivahend, mis võimaldab Euroopal ühineda ühise ambitsiooni ümber ja kujundada välja Euroopa identiteet.
Selles vaimus korraldaski eesistujariik Prantsusmaa eelmise aasta juulis Valérie Pécresse'iga Euroopa kosmoseministrite esimese mitteametliku kohtumise, mis toimus Kourous, mis, nagu te teate, on Euroopa kosmodroom.
Tean, et Euroopa Parlamenti esindas seal härra Rovsing ja suur tänu talle selle eest.
Kohtumisel saime panna paika Euroopa ühise kosmosetuleviku, mille keskmes olid Euroopa kosmosepoliitika kolm põhitegijat - liit, Euroopa Kosmoseagentuur ja liikmesriigid -, ning seal tunnistati liidu suurenenud vastutust.
Oleme veendunud, et koos teevad need kolm Euroopast rahvusvahelises plaanis ühe peamise kosmosejõu.
Et Euroopa loodav kosmosepoliitika kõikidele eurooplastele kasu tooks, peame kõigepealt tagama kõikidele liikmesriikidele võrdse juurdepääsu kosmosega seotud tegevustest saadavale kasule.
Teiseks peame tugevdama kosmosesektori olemasolevaid kooskõlastusmehhanisme, Euroopa teadmisi ja investeeringuid, mida teevad nii ühendus kui ka riikidevahelised ja riiklikud üksused.
Kolmandaks on vaja parandada tsiviil- ja kaitsevaldkondadega seotud kosmoseprogrammide koostoimet.
Sellepärast tagavad liit, Euroopa Kosmoseagentuur ja liikmesriigid, et meie kosmosekasutus on autonoomne, elujõuline ja parima hinnaga, mis on meie suurimate partneritega seoses vajalik.
Selleks on muidugi vaja tugevdada Euroopa Liidu rolli Euroopa kosmosepoliitikas.
Liit peab olema see, kes ühendab nõudluse kosmosega seotud rakenduste järele, uurib kasutajate nõudeid, seab prioriteedid ja hoolitseb teenuste järjepidevuse eest.
Samuti oleme liidu tasandil välja töötanud instrumendid ja ühenduse finantskavad, mis arvestavad kosmosesektori omapäradega, eelkõige seoses tulevaste finantsperspektiividega.
26. septembril toimunud kosmosenõukogul saime (kui nii võib öelda) orbiidile saata kaks juhtprogrammi - Galileo EGNOSi ja GMESi - ning nende tähtsust kinnitada.
Seoses Galileo EGNOSiga võib Euroopa Liit enda üle uhke olla, sest allkirjastas olulisel arvul koostöölepinguid selliste kolmandate riikidega nagu Ameerika Ühendriigid, Hiina, Iisrael, Lõuna-Korea, Ukraina ja Maroko.
Sel samal 26. septembri nõukogul rõhutati vajadust suurendada kooskõlastamist komisjoni Euroopa Kosmoseagentuuri ja liikmesriikide vahel teadus- ja arendustegevuse valdkonnas, eelkõige satelliitnavigatsioonisüsteemide osas.
Seoses programmiga GMES, peaksid 1.-2. detsembrini toimuvad nõukogud panema paika tegevussuunad ning liidu ja liikmesriikide vahelise partnerluse tingimused, samuti esitama seadusandlusega seotud ettepanekud, millega antakse programmile enne 2009. aasta lõppu ametlik käik.
Võin teile juba öelda, et programmi edukaks arenguks peab see nõukogu arvates olema jätkuvalt suunatud üldsuse kasule.
Lisaks tuleb kiiresti luua ka andmepoliitika.
Prioriteete peab olema neli ja härra Pribetich on need juba ära maininud; neist esimene hõlmab kosmost ja kliimamuutusi, kuna kosmosega seotud rakenduste panus selles valdkonnas on ainulaadne.
Teine prioriteet on kosmosega seotud tegevuste panus Lissaboni strateegiasse.
Kolmas puudutab kosmost ja julgeolekut - Euroopa kosmoseinfrastruktuuri ja kosmoseprügi seiret ja järelevalvet Euroopa tasandil.
Neljas ja viimane prioriteet on kosmoseuuringud, mis on poliitiline ja planetaarne poliitika ning Euroopa peab tegutsema üleilmse programmi raames.
Sellega seoses peab Euroopa töötama välja ühtse tulevikuplaani ja pikaajalise strateegilise kava ning pidama vajalikku poliitilist dialoogi teiste riikidega laiendatud rahvusvahelise koostöö raames ning sellega seoses on nõukogul väga hea meel, et komisjon on teada andnud, et korraldab 2009. aastal kõrgetasemelise poliitilise konverentsi pikaajalise üleilmse kosmoseuuringute tulevikunägemuse teemal.
Niisiis, härra juhataja, daamid ja härrad, see Euroopa kosmosepoliitika uuenenud tulevikunägemus näitab liikmesriikide uut huvi, mis Euroopa enneolematu ambitsioonikuse huvides kajab kindlasti ka üle selle parlamendi.
<D>
volinik. - Me loodame, et see nii on, aga ma pole 100% kindel ja kindlasti mitte piisavalt kindel, et teile ausalt ja otse vastata.
Me peame arvesse võtma seda, et mitte ainult trahvisumma, vaid ka maine on see, mis muudab loodetavasti ettevõtete suhtumist.
Huvitav on see, et praegu ütlevad üsna paljude minuga ühendust võtvate organisatsioonide juhid, et nad teavad, et see on komisjoni tegelik poliitika ja et need, kes ettekirjutusi ei järgi ning reegleid ja eeskirju rikuvad, saavad väga suure trahvi.
Nagu te teate, on meie uued trahvimäärad tõesti mõtlemapanevad.
Juhid teevad omal algatusel nüüd enda juhitava organisatsiooni inimestele selgeks, et enam ei tohi nende ettevõtetes midagi sellist juhtuda.
Nad astuvad oma organisatsiooni inimestele vastu, kui nad õigeid meetmeid ei võta, ning teevad neile selgeks, et kui midagi on mäda, siis tuleb sellest tippjuhtidele teada anda, ning asjaga seotud inimesed lastakse lahti ilma igasuguse hüvituseta.
Juhid räägivad ka, et maine kahjustus koos trahviga avaldab oluliselt mõju nende suhtumisele ja püüdele ettevõtted eeskirjade rikkumiste kahtlustest puhtad hoida.
Mõned juhid mainisid hiljuti, et neile küll väga meeldis Financial Timesi esilehel olla, ent samas ei meeldinud neile üldse, et nad leidsid end sealt meie trahvide tõttu.
Nii et ettevõtete suhtumine on tõesti positiivses suunas muutunud.
<D>
kirjalikult. - (NL) Umbes 20% Euroopas tehtavast tööst on deklareerimata töö.
See õõnestab meie sotsiaalkindlustussüsteemi.
Ettepanekus mööndakse, et turg on mingil määral rikutud ja selle tulemuseks on kõlvatu konkurents.
Me toetame võitlust deklareerimata töö vastu, kuid peame hääletamisest loobuma, sest sellel ettepanekul on tõsiseid puudusi.
Kahjuks põhineb see neoliberaalsel mõtteviisil, mis vastandab töötajaid üksteisele.
Võitlust deklareerimata töö vastu kasutatakse ettekäändena selleks, et edendada suuremat paindlikkust tööturul.
See paneb eurooplased tööturul halvemasse olukorda, sest nad on sunnitud konkureerima mujalt pärineva odava tööjõuga.
Euroopa Liidu laienemistel 2004. ja 2007. aastal on kaugeleulatuv mõju.
Heaoluga seotud erinevused on Euroopa Liidus märkimisväärselt suurenenud, sest paljudes uutes liikmesriikides on varem edukalt tegutsenud tööstusharud kokku varisenud.
Need riigid tegelevad nüüd peamiselt kauba importimise ja tööjõu eksportimisega.
Poolakad ja rumeenlased lähevad teistesse riikidesse tööle sellise palga eest ja sellistel tingimustel, mis neis riikides on tegelikult lubamatud.
Nende palkade väiksust aga kasutatakse ära selleks, et alandada ka teiste töötajate palku.
Euroopa ei suuda edaspidi rohkem lõimuda, kui Euroopa Liidus on sissetulekute tase niivõrd erinev ja neid erinevusi kasutatakse konkureerimisel ära.
<D>
kirjalikult. - (PL) Afganistani riigil on palju probleeme.
See on riik, mis peab üle elama palju terrorirünnakuid, kus sisejulgeolek halveneb ja inimõigusi ei austata.
Riigis toodetakse ennekuulmatu kogus oopiumi, mis avaldab negatiivset mõju ka turvalisusele ja poliitikale, sest oopiumi tootmisel rajanev majandus on korruptsiooni allikas, mis nõrgestab avalikke asutusi, eriti puudutab see õigussüsteemi.
Üle poole Afganistani elanikest elab allpool vaesuspiiri, töötus on jõudnud 40%ni ja islamist lahtiütlemine on siiani kuritegu.
Hoolimata asjaolust, et riigis on alustatud keerulise ja valuliku ülesehitustööga, peab riik palju paremini rahuldama elanikkonna vajadusi hariduse, tervishoiu-, elamumajanduse, toitlustamise ja avaliku korra valdkonnas.
Afganistanile antav abi peab hõlmama lühi- ja pikaajalisi meetmeid, mille rakendamine on võimalik valitsemissüsteemis kaugeleulatuvate muudatuste tegemise kaudu.
Euroopa Liidu abi peaks rajanema praegu Afganistani territooriumil viibivate liikmesriikide missioonide kogemustele ja teadmistele ning vahendajatena peaks kasutama tsiviil- või sõjajõude.
Võitluses terrorismi vastu on NATO vägede kohalolu eluliselt tähtis.
Elanike ulatuslik osalemine valimistel peaks riigi tulevikku positiivselt mõjutama, sest see näitab soovi rajada demokraatlik riik.
Samuti on eriti tähtis jätkata võitlust korruptsiooni vastu ja julgustada Afganistani institutsioone looma uusi struktuure.
Ümberkorraldustel ja ühisel rahvusvahelisel jõupingutusel võib olla väga suur osa Afganistani väljatoomisel praegusest raskest olukorrast, kuhu riik on sattunud kauakestva sisekonflikti tagajärjel.
<D>
ettepaneku esitaja. - Härra juhataja, rahvusvaheline kogukond on täiesti jahmunud teabest, mida kuulsime seaduse kohta, mida Afganistanis koostatakse šiiidi naiste staatuse kohta.
Kohutav on teada, et 21. sajandi alguses võib riigis, mis soovib olla demokraatlik ja täita rahvusvahelisi kohustusi, olla seadus, mis piirab naiste õigusi.
Ent arvan, et meie arutelus ja kõiges, mida me Afganistanist teeme, peame asjadest rääkima väga ettevaatlikult, sest Afganistan on riik, mis on üle elanud vägivaldse, repressiivse religioosse diktatuuri, see riik on talunud aastaid ja aastakümneid kodusõda, see on ühiskond, kus hoonetest enam on kannatada saanud ja hävinud inimesed.
Peame oma sõnumites olema väga järjekindlad, aga olema nende sõnastamisel ka väga hoolikad.
Peame pöörduma Afganistani võimude poole palvega seadus üle vaadata, seda muuta ja tagada selle kooskõla riigi rahvusvaheliste kohustustega, samuti selle põhiseadusega.
Me ei tohiks kasutada seda siin Euroopas valimispropagandana, vaid peaksime andma selle edasi oma Afganistani kolleegidele ja sõpradele, et tagada nende võime täita kohustused, mille nad on endale vabatahtlikult võtnud.
Sellisel juhul peame aitama president Karzail ja Afganistani valitsusel see seadus läbi vaadata ning tagada selle kooskõla rahvusvaheliste kohustuste ja põhiseadusega.
See on osa meie dialoogist ja me peame seisma täiesti vankumatult selle eest, et ei võetaks vastu meetmeid, mis piiravad naiste õigusi.
Olen Ana Maria Gomesi öelduga täieti nõus.
Aga peame olema väga ettevaatlikud, sest kui tegemist on nii traumeeritud ühiskonnaga, on palju olulisem see, kuidas võetakse vastu meie sõnumid seal, mitte siin.
Olgem selles väga järjekindlad ning palugem komisjonil ja nõukogul edastada see sõnum kõikide meie abiprogrammide kaudu Afganistani valitsusele ja võimudele.
<D>
nõukogu eesistuja. - (CS) Härra juhataja, daamid ja härrad, mul on hea meel tänases arutelus osaleda.
Eriti tahaksin ma tänada selles küsimuses ülesnäidatud huvi eest Euroopa Parlamenti ja proua Beeri tema töö eest raportöörina selle huvitava raporti koostamisel.
Nõukogu tutvub kindlasti põhjalikult raportis esitatud ettepanekutega.
Nagu raportis selgelt öeldud, on vaja kindlasti saavutada uusi edukaid tulemusi tuumarelva leviku tõkestamise alal.
Üks peamisi eesmärke on saada järgmise aasta tuumarelva leviku tõkestamise lepingu läbivaatamise konverentsil positiivne ja konkreetne tulemus.
Eelseisev tuumarelva leviku tõkestamise lepingu ettevalmistuskomisjoni koosolek mais on selle konverentsi jaoks oluline ettevalmistav samm.
Vastavalt liidu massihävitusrelvade leviku tõkestamise strateegiale ja 2008. aasta detsembris nõukogu poolt vastu võetud deklaratsioonile rahvusvahelise julgeoleku tugevdamiseks aitab Euroopa Liit edaspidigi läbivaatamisele kaasa.
Oleme huvitatud tasakaalustatud läbivaatamisest, mis keskendub üldise tuumarelva leviku tõkestamise korra aluseks oleva tasakaalu säilitamisele ning mis annab samavõrd tähtsa koha kõigile kolmele tuumarelva leviku tõkestamise lepingu sambale: leviku tõkestamine, desarmeerimine ning kasutamine rahumeelsel otstarbel.
Meie arvates saab läbivaatamine olla edukas ainult tasakaalustatud lähenemist kasutades.
Euroopa Liit on teadlik tuumarelva leviku tõkestamise lepingu võimalustest, eriti seoses uuendatud dialoogiga Venemaa ja USA vahel ning uue pühendumusega üldisele tuumakatsetuste keelustamise lepingule, ja valmis alustama rahvusvahelisi arutelusid usaldusväärse lepingu teemal, mis piiraks tuumarelvades kasutatava lõhustuva materjali tootmist.
Euroopa Liit jälgib huviga ka uut jõudu saanud avalikku arutelu tuumarelva leviku tõkestamise lepingu eesmärkide saavutamise teemadel.
Üks põhjustest läbivaatamise tähtsuse jaoks on asjaolu, et tuumarelva leviku tõkestamise korraga on tõsised probleemid.
Need probleemid tulevad peamiselt Põhja-Koreast, Iraanist ja Süüriast.
Nendega tegelemiseks ja lahendamiseks peame tugevdama leviku tõkestamise korrast kinnipidamise järelevalvesüsteemi.
Nagu me kõik teame, tegutseb Euroopa Liit sellel alal ning mängib koos oma partneritega juhtivat rolli, seda eriti jõupingutustes leida diplomaatiline lahendus Iraani tuumaküsimusele.
Nagu raport ütleb, peame lisaks tuumarelva leviku tõkestamisele keskenduma ka tuumadesarmeerimise küsimusele.
Kavatseme sellel olulisel alal tähtsat rolli mängida.
Euroopa Liit kavatseb täiel määral edendada tuumadesarmeerimist, et saavutada tuumarelva leviku tõkestamise lepingu artiklis 6 sätestatud eesmärgid.
See teema on Euroopa Liidu jaoks eriti oluline, kuna kahel liikmesriigil on endal tuumarelvad.
Palume rahvusvahelisel kogukonnal edendada koos meiega konkreetseid, reaalseid desarmeerimise algatusi, mis Euroopa Liit 2008. aastal ÜRO peaassambleel esitas.
Samas peame tegelema tuumaenergia küsimusega.
On tähtis, et tuumaenergia arendamine rahumeelsel otstarbel jätkuks rangeimate turva-, ohutus- ja leviku tõkestamise meetmeid kasutades.
Euroopa Liit on valmis tugevdama rahvusvahelist koostööd nii järgmise tuumarelva leviku tõkestamise lepingu läbivaatamise konverentsi kui ka muude foorumite kontekstis.
Mitmepoolne lähenemine tuumakütuse varudele võib olla usaldusväärseks alternatiiviks üksikute riiklike tundlike tuumatehnoloogia programmide väljatöötamisele.
Peame muutma mitmepoolse lähenemise tuumakütuse varudele palju atraktiivsemaks, eriti arengumaade jaoks, millest suur hulk kavatseb käiku lasta tuumaenergia programme.
Raportis on väga õigelt rõhutatud seda, kui oluline on kinnitada üldine tuumakatsetuste keelustamise leping.
Euroopa Liidu jaoks on kinnitamise protsessi edenemine eriti tähtsal kohal ning selle nimel teeb liit kõik vajaliku.
Eesistujariik tegi kõrgetasemelisi visiite neisse üheksasse riiki, millelt kinnituse saamine on lepingu jõustumiseks hädavajalik.
Lepingu jõustumise toetamiseks teeme ettevalmistusi eduka konverentsi pidamiseks lepingu artikli 14 raames 2009. aasta septembris New Yorgis.
Euroopa Liit on oluline panustaja lepingu järelevalve süsteemi väljatöötamisse ning võimendab seega lepingu tulevase kontrollimissüsteemi usaldusväärsust.
Usume ka, et oleks kasulik alustada läbirääkimisi usaldusväärse lõhustuvate materjalide tootmise keelustamise lepingu teemal.
USA poolt viimasel ajal võetud positiivne lähenemine üldisele tuumakatsetuste keelustamise lepingule, lõhustuvate materjalide tootmise keelustamise lepingule ja tuumadesarmeerimisele on väga julgustav.
Usume, et selline lähenemine toob lähitulevikus kaasa teatud konkreetsed meetmed.
Üldiselt võib see uus võimalus mängida olulist rolli tuumarelva leviku tõkestamise lepingu läbivaatamise liikumises õiges suunas.
<D>
Tunnustan Carlo Casinit tema suurepärase töö eest.
Annan poolthääle tema ettepanekule luua lobistide ühisregister, et suurendada läbipaistvust Euroopa institutsioonides.
Loodan siiski, et näiteks piirkondade esindajaid tunnustatakse nõuetekohaselt.
istidel on samuti oluline osa demokraatliku süsteemi aluseks olevas avatud ja pluralistlikus dialoogis ning nad on oma ülesannete täitmisel parlamendiliikmete jaoks tähtis teabeallikas.
Parlament ja komisjon on nende sündmuste ja põhiseadusega seotud tausta tõttu ning läbipaistvusega seotud kohustuste kohaselt otsustanud luua ühise registri nende organisatsioonide ja üksikisikute registreerimiseks ja kontrollimiseks, kes osalevad liidu poliitika kujundamises ja rakendamises, ning hallata seda registrit.
Üks olulisi vajalikke parandusmeetmeid on täiustada eeskirju lobifirmade tegevusega seotud kuludest teatamise kohta.
Kehtivad õigusaktid lubavad lobistidel tegelikest kuludest palju vähemaist teada anda.
Sama oluline on läbipaistvus seoses rahaliste vahenditega, millest lobi- ja konsultatsiooniettevõte tulu saab.
<D>
(FR) Härra juhataja, kuigi ma räägin kohe pärast kolleeg Hömarki, ei jaga ma tema esitatud seisukohta.
Usun, et olles kohe vastu võtmas energiapaketti, peame me silmas pidama kolme väljakutset.
Esimene neist on energia- ehk kliimaküsimus, mis tõstab esile, kui hoolikalt me peame järgima gaasi kui energiaallika iseloomu ja sellest tulenevalt seda ka vastavalt käsitlema.
Teine väljakutse on hind, millele ka meie kaaskodanikud on tähelepanu pööranud.
Naftahind mõjutab kodanike maksejõudu, nad soovivad juurdepääsu kõrgekvaliteedilistele ja kindlatele allikatele ning eriti ootavad kodanikud nende huvide kaitsmist.
Ja kolmas väljakutse puudutab ettevõtteid ja töötajaid.
Praegu valitsevad selles valdkonnas tõsised kartused: tarbijad muretsevad energiale juurdepääsu pärast, töötajad on mures gaasiettevõtete osadeks eraldamise pärast.
Seepärast, härra juhataja, usun, et peame tähelepanelikult suhtuma kõigisse lahendusi pakkuvatesse ettepanekutesse.
Kuna see on oluline arutluspunkt, peatuksin kolmanda valiku küsimusel.
Kõigepealt tänan kolleege tööstuse, teadusuuringute ja energeetikakomisjonist, kes eelmisel kuul talitasid targalt ja võtsid vastu kompromissi, mille esitasid Vidal-Quadras ja Laperrouze.
Usun kindlalt, et konsensuslik lähenemisviis, mis võimaldab liikmesriikidel parandada nende gaasiturge vastavalt kehtivaile traditsioonidele, paneb kasutoova aluse aruteludele nõukoguga, ning ma palun kolleegidel neid põhialuseid toetada.
Loomulikult tõstavad kõrgenenud hinnad meie teadlikkust kliimamuutuste olemusest.
Sellele vaatamata peame me vastama mainitud kolmele väljakutsele, ökoloogia ja tarnekindlusega seotud probleemidele, ning seejuures valima parima lahenduse, milleks on kolmas võimalus.
<D>
Kriis araabia maailmas on näidanud, et senine naabruspoliitika suund on valeks osutunud.
Vahendite rahastamine tuleb muuta läbipaistvamaks ning toetuse maksmise juures tuleb lähtuda saavutatud tulemustest.
See kehtib ka poliitika idamõõtme suhtes.
Euroopa edaspidine naabruspoliitika peab tuginema piiriülestele suhetele inimeste vahel; see kehtib eeskätt idamõõtme kohta, sest idapartnerlusega hõlmatud riikidel on ka väljavaade jõuda kandidaatriigi staatuseni.
Vastastikuse viisavabaduse küsimust Ukraina ja ELi vahel tuleb käsitleda pragmaatiliselt ning seda ei tohiks kasutada poliitilise surve avaldamiseks.
Ukraina valitsusel on inimõiguste ja demokraatia edendamise valdkonnas palju tööd ees.
Viimased inimesed, keda me selle eest peaksime karistama, on aga Ukraina kodanikud.
Kui Euroopa Ülemkogu toetab Valgevenele sanktsioone kehtestades samal ajal Valgevene kodanikke, ei tohiks ta Ukraina suhtes teistsugused standardeid kasutada.
Võimalikult kiire viisavabadus - loodetavasti veel sel aastal - võib panna aluse majanduslikule usaldusele, mida on vaja vabakaubandusala loomiseks.
Loodan, et eesistujariik Poola seab selle küsimuse prioriteediks.
Kahjuks ei saanud idapartnerlust käsitlev tippkohtumine toimuda Ungari eesistumisperioodi ajal.
Ungari oleks kohelnud ELi idapartnereid märksa objektiivsemalt kui poolakad, kes oma ajaloolise kogemuse tõttu on viimastel aastatel mitmete suhete puhul järginud erapoolikut poliitikat.
<D>
komisjoni liige. - Komisjon jälgib hiljutisi hindade arenguid liikmesriikides tihedalt.
Komisjon leiab, et neid ei ole lihtne põhjendada üksnes ühe faktoriga vaid seda tuleb käsitleda maailma nafta ja gaasi nõudluse kasvu laiemas kontekstis.
Vaatamata sellele mängib kindlasti rolli suurenenud investeerimisaktiivsus - ja eriti üleminek säästlikumale energiatootmisele.
Veelgi enam, mitmetes liikmesriikides olid turu avamise lähtekohaks väga madalad hinnad.
Keskmise ja pikema aja jooksul ei andnud see aga palju vajatud investeeringutele vajalikke signaale ning nüüd maksame me selle hinda.
Seonduvalt küsimusega, kas selliseid hinnatõuse saab samuti omistada turujõu kasutamisele, on komisjon uurinud ning järeldanud, et elektrihinnad olid teatud liikmesriikides oodatust kõrgemad täielikult konkureerivate turgude tingimusel.
Komisjon, nõukogu ja konkurentsiametid volitasid reguleerivaid asutusi konkurentsivastaseid käitumisi tuvastama ning võtma kohased meetmed.
Samuti uurib komisjon ise teatud operaatorite väidetavat konkurentsivastast käitumist ning on algatanud selle aasta jooksul viis konkurentsieeskirjade rikkumise menetlust.
Samuti on komisjon vägagi teadlik sektori strukturaalsetest probleemidest.
Seetõttu teeb kolmas energiasektori õigusaktide pakett laiaulatuslikud ettepanekud nende strukturaalsete probleemide kõrvaldamiseks, pakkudes konkreetsemalt välja põhivõrguettevõtjate omandisuhete eraldamise.
Komisjon on olnud alati arvamusel, et liberaliseerimise peamisteks kasusaajateks peavad olema tarbijad.
Komisjoni kolmas energiasektori õigusaktide pakett sisaldab seega mitmeid meetmeid, mis tugevdavad tarbijate rolli ja nende õiguseid.
Konkreetsemalt tehakse paketis ettepanek anda tarbijatele õigus vahetada tarnijat mistahes ajal ning omada tarbimisandmetele vaba juurdepääsu.
Tarbijate energiatarbimise teadlikkuse ning sellega seonduvate õiguste suurendamisega loob komisjon vahendid jaemüügiturgude funktsioneerimiseks.
<D>
(EL) Proua juhataja, härra komisjoni asepresident, tänane ettepanek moodustab osa üldisest püüdest leida lahendus sisserändepoliitikale Euroopa Liidus, millel - nagu meil kõigil tuleb tunnistada - on ebaõigluse varjund.
Ebaõiguse varjund seetõttu, et püüame parandada käesoleva sinise kaardi poliitika aspekte otsusega kõrvaldada ebaseaduslikud töötajad ja tänase otsusega karistada ebaseaduslikele sisserändajatele tööd pakkuvaid tööandjaid, kuid need on vaid mõningad selle probleemi aspektid, mida üritame parandada.
Loomulikult ei saa me mõista, kuidas ebaseaduslik töötaja saab tööle asuda ja isik, kes võtab ta tööle, varjates ta elukohta ja kattes ellujäämiskulud, saab lõppkokkuvõttes karistada.
See loogiline vastuolu tuleb kompenseerida korralikule tööle kehtestatud tingimustega.
Kõigi 27 liikmesriigi seadus keelab ebaseadusliku ja deklareerimata töö, eriti ilmneb topeltabsurdsus ebaseadusliku liikmesriiki sisenemise ja ebaseadusliku ekspluateerimise vahel.
Seega on see probleem keeruline ning saavutatud kompromissis leidub loomulikult mitmeid lünki.
Üheks selliseks lüngaks on töövõtjad, keda inimesed kasutavad - kui nii võib öelda - heategevatel põhjustel ning loomulikult pakuvad nad tööd, kuid samas leiavad nad mooduse, kuidas elada.
Mis neist saab?
Kuidas nad elavad ülejäänud elu pealesunnitud ebaseaduslikkuse raames, arvestades, et naaberriigid ei ole nõus immigrantide tagasisaatmisega?
<D>
Suur tänu, härra Cohn-Bendit!
Selle ettepaneku võib esitada ka esimeeste konverentsile.
Fraktsiooni esimehena võite seda igal ajal teha.
Ma tänan teid selle märkuse eest.
Neljapäev:
Muudatusettepanekuid tehtud ei ole.
(Tööplaan võeti vastu.)
<D>
kirjalikult. - Liibüas on üle neljakümne aasta valitsenud diktatuurirežiim, kus võim on koondunud ühe inimese, kolonel Gaddafi kätte, kes on Aafrikas ja Araabiamaades kõige pikema staažiga riigijuht.
Liibüa kodanikele on tagatud tasuta haridus ja tervishoid ning eluasemetoetus, kuna teatav osa naftast saadavat tulu jagatakse ühiskonnas ümber.
Kuid kuigi Liibüa SKP kasvab, jääb ta areng teistest naftarikastest maadest maha; Liibüa on üks kõige ühekülgsema majandusega riikidest selles piirkonnas ning tema välisinvesteeringud sõltuvad riigijuhi ettearvamatutest otsustest.
Liibüa elanikel puuduvad põhilised inimõigused ja vabadused, vaatamata sellele, et Liibüal on inimõiguste vallas konkreetsed rahvusvahelised kohustused, kuna ta valiti hiljuti ÜRO inimõiguste nõukokku ning ta on ratifitseerinud mitmeid õiguslikult siduvaid rahvusvahelisi õigusakte.
Liibüas viiakse tihti täide surmanuhtlusi.
Kokkuvõtteks võib öelda, et kuna Liibüa on strateegiliselt tähtis, kuid selle riigiga on seotud palju probleeme, peab ELi Liibüa-poliitika hõlmama kõiki valdkondi.
ELil on vaja Liibüaga suhelda paljudel teemadel.
Kõnealusest raamlepingust peaks samuti saama oluline vahend, mis aitab soodustada õigusriigi põhimõtete edendamist, inimõiguste austamist, sisserändajate ja pagulaste kaitsmist ning jätkusuutlikku arengut Liibüas.
<D>
(PL) Härra juhataja, proua volinik, mobiiltelefonist ja Internetist on saanud liikuvuse ja uuenduslikkuse sümbolid.
Seega peaks kodanikel olema laialdane ja lihtne juurdepääs sideteenustele.
Voliniku paljudest üleskutsetest hoolimata on SMSi rändlusteenuste hinnad ikka veel keskmiselt hulga kõrgemad ja ületavad oluliselt nende teenuste riigisiseseid hindu.
Me peame püüdma seda olukorda muuta.
Seepärast hindan kõrgelt komisjoni ja voliniku tööd.
Interneti puhul on olukord sarnane.
Miks peab Interneti kasutamine mobiiltelefoni kaudu olema luksus?
Me kõik pooldame võimalikult ulatuslikku juurdepääsu Internetile.
Andmeside rändlusteenuse hinna vähendamine tuleks sel puhul kindlasti kasuks.
See on oluline sellepärast, et küsimus puudutab suuresti meie ühiskonna noorimat vanuserühma.
<D>
fraktsiooni ALDE nimel. - Austatud juhataja, paljud meist hakkavad lõpuks mõistma, et meie planeet ei ole hävitamatu ja et tegelikult on sel aegumise kuupäev, mida meie, inimesed, oma mitte nii targa tegevuse kaudu dramaatiliselt lähemale toome.
Muidugi on veel mõned uskumatud Toomad, mitte viimases järjekorras siinsamas parlamendis, kuid nende arv väheneb kiiresti sedamööda, kui nad ületavad ise endale pealesurutud äärmise dogmatismi piirangud või vabastavad end kolmandate osapoolte mõnikord kahtlustäratavatest manipulatsioonidest.
Euroopa Liit peaks olema ja ongi meie keskkonna päästmise eest peetava võitluse esirinnas ja kliimamuutustega võitlemisele suunatud õigusaktide seeria, mida parlamendis praegu arutatakse, on selle väga teretulnud tõestuseks.
Kuid selleks, et olla tõeliselt kasulikud, peavad sellised õigusaktid olema sisulised ja neid tuleb rakendada asjakohase aja jooksul.
Nagu alati, tuleb teha mõnesid kompromisse ja nii on see olnud ka Corbey raporti puhul selles osas, mis puudutab kütusest pärinevate kasvuhoonegaaside heitkoguste järelevalvet ja vähendamist.
Peab ütlema, et raportöör on pidanud kadestusväärselt visa võitlust et seista vastu nõukogu seisukohtade lahjendavale mõjule ja ma usun, et ta on olnud paljuski edukas.
Õnnitlen teda selle saavutuse puhul.
Peab samuti ütlema, et raskete läbirääkimiste ajal hoidis raportöör kõiki variraportööre regulaarselt ja täielikult asjaga kursis ning selle tulemuseks olnud koostöö oli selline, mis andis Dorette Corbeyle läbirääkimiste laua taga tugeva positsiooni.
Saavutatud kompromisspakett käsitleb olukorda arvestades piisavalt rahuldavalt enamikku asjassepuutuvaid vaidlusküsimusi, näiteks biokütused, metallilised lisaained ja mõnede kütuste väävlisisaldus ning minu fraktsioon toetab seda täielikult.
<D>
(PT) Härra president, sooviksin alustada oma esinemist, väljendades oma, samuti meie fraktsiooni kurbust meie kaasparlamendiliikme Fausto Correia surma puhul.
Aluslepingute reformi teemal nõukogu eesistujariik lihtsalt kordas, et nad väga loodavad jõuda järgmisse etappi, mitte viimasesse etappi, protsessis, millega taastatakse eelnõu, mis esitati Euroopa põhiseaduses.
See tähendab, et astuda on veel üks samm protsessis, mis algas juuni alguses eesistujariik Saksamaa juhtimisel, millega surutakse läbi tagasilükatud lepingu sisu, esitades selle teisel kujul, püüdes edasi liikuda vaikimisi ja inimeste selgesõnaliselt väljendatud soovi vastaselt, mis on tõeline poliitiline pettus.
See leping on katse sillutada teed uusliberaalsele poliitikale, mis on vastuolus sotsiaalsete õigustega ja saavutatud eduga, teenides suurte rahvusvaheliste korporatsioonide huve.
Suurte riikide domineerimisel surutakse peale föderalism raamistikus, mis teeb liidust juriidilise isiku, kus riigid jäetakse pädevusest ilma ja Euroopa Liitu käsitletakse NATO sambana; seda selleks, et soodustada sahkerdamist ja sekkumist vastavalt suurriikide huvidele.
See on leping, mille sihiks on luua majanduslik, poliitilis-sõjaline blokk, millel on imperialistlikud ambitsioonid.
See on leping, millega ei ületata sügavaid ja ravimatuid vastuolusid Euroopa integratsioonis, vaid mis, vastupidi, kaldub neid süvendama.
Meie omalt poolt kavatseme jätkata selle lepingu tegelike eesmärkide hukkamõistmist, väidame, et see tuleb tagasi lükata, ja nõuame laialdast riiklikku arutelu ja konsulteerimist Portugali inimestega, selleks et edendada Euroopat, kus võrdseid õigusi omavad suveräänsed riigid teevad koostööd arengu ja rahu nimel.
Lõpuks sooviksin väljendada oma toetust 18. oktoobril Lissabonis toimuvale suurele meeleavaldusele, mida korraldab CGTP-IN.
<D>
Austatud juhataja, me teeme ettepaneku lisada Euroopa saastekvootidega kauplemise süsteemi uus tööstusharu, lennundus, ja ometi on see süsteem suurejooneliselt läbi kukkumas.
See ei ole üldse süsinikdioksiidiheidet vähendanud, kuigi on loonud täiesti uue bürokraatia, haldamise ja kulud tööstuse jaoks.
See on algselt eraldatud saastekvootidega kandnud suuri rahasummasid vastutustundlikest riikidest nendesse riikidesse, kes on olnud pillavad, eriti Suurbritanniast Prantsusmaale ja Saksamaale.
Suurbritannias on see omanud väärastunud mõju, kandes rahalisi vahendeid haiglatelt üle suurtele naftatootjatele.
Saastekvootidega kauplemise süsteem on loonud keeruka poliitiliselt mõjutatud isiklike huvide ja tulu otsijate võrgustiku, kes teevad lobitööd süsteemi manipuleerimise nimel oma eesmärkide kasuks.
Komisjoni kavad hakata saastekvootide eraldamisel karmiks lükkavad probleemi lihtsalt edasi.
Väljastpoolt Euroopat sisseostetud eraldatud kvootidele maksupiirmäärade kehtestamisega voolavad ELi vahendid sellistesse riikidesse nagu Hiina, kus reguleerimine on minimaalne ja andmed ei pruugi olla täpsed.
Nii saavad suured välismaised saastajad suuri kasumeid väikese jõupingutuse eest, Euroopa majandustele tekitatakse suur kahju ning süsinikdioksiidi heitkoguseid ei kontrollita jätkuvalt.
Austatud juhataja, see on lihtsalt skandaalne, et me teeme ettepaneku lisada sellesse läbikukkuvasse süsteemi uus tööstusharu.
Ma ütlen teile, et te peate omaenda kodus enne asjad korda saama, kui hakkate mõtlema selle süsteemi laiendamise peale.
<D>
komisjoni asepresident. - (FR) Härra juhataja, daamid ja härrad, proua Ferrero-Waldner ei saa tänasel koosolekul viibida.
Tema ja komisjoni nimel soovin rääkida mõningatest tähelepanekutest Birma kohta.
Mõne nädala pärast, 10. mail palutakse Birma inimestel põhiseadus heaks kiita või tagasi lükata.
Euroopa Liit koos partneritega usub, et põhiseaduse eelnõu ettevalmistamisel ei olnud riigi eri poliitiliste jõudude ja etniliste kogukondade osalemine piisav.
Valitsev hunta on toiminud kõnealuses protsessis oma äranägemise järgi.
Selle tagajärjel nähakse põhiseaduses ette, et 25% parlamendi liikmetest määrab sõjavägi ning ülejäänud 75% valitakse.
Võimalik, et Aung San Suu Kyi võib osaleda 2010. aasta valimistel, võimalik, et isegi kandidaadina, kuid riigi valitsejad soovivad takistada tal ühel päeval Myanmari Liidu presidendiks saamast.
Hiinal, Indial ja AEANil on mõningane mõju olukorrale riigis, nende peamine eesmärk on riigi stabiilsuse saavutamine, aga ka kaubandussuhted ja investeeringud.
Hiina ettevaatliku diplomaatia toetusel ei saanud ÜRO erisaadik Gambari poliitilist protsessi rohkem avada ning ta teatas, et keskendub majanduslikule, sotsiaalsele ja humanitaarküsimusele.
Pidades silmas käegakatsutavate projektide puudumist, arutab üldasjade nõukogu 29. aprillil võimalikke operatsioone, mida Euroopa Liit saaks läbi viia, et olukorda Birmas mõjutada.
Rõhutan, et Euroopa Liidu eesmärk on edendada tasakaalustatud lähenemisviisi Birma küsimustele, eelkõige aga soovime jõuda objektiivsete tulemusteni.
19. novembril 2007. aastal võttis nõukogu vastu ühise seisukoha versiooni, milles kehtestati uusi sanktsioone.
Asjaomane EÜ määrus jõustus 10. märtsil ning selle iga-aastane läbivaatus toimub käesoleva kuu lõpus.
Euroopa Liidu sanktsioonid kajastavad meie rahulolematust demokraatia saavutamise edusammude vähesuse, paljude poliitvangide kinnipidamise ning põhivabaduste rikkumisega.
Siiski tuleb sanktsioonide mõju hinnata korrapäraselt, et tagada nende otsene mõju režiimi liikmetele ning nende allikatele.
Komisjon töötas üldise koostööpoliitika raames välja abiprogrammid, mis keskenduvad tervishoiule ja haridusele.
Mul on hea meel näha, et Euroopa Parlament väljendas toetust nimetatud meetmetele kontrolliõiguse raames.
See kõik on lisaks ECHO humanitaarabile, et aidata naaberriike ning Birma põgenikke piirkonnas.
Me jätkame härra Gambari missiooni toetamist.
Euroopa Liit osaleb "Sõprade rühmas”, mis toob New Yorgis kokku ÜRO Julgeolekunõukogu viis alalist liiget, ASEANi esimehe, India, Jaapani ja Norra esindajad, kes kõik jälgivad olukorda Birmas.
ELi eriesindaja mängib härra Gambari missiooni toetamisel võtmerolli.
See on informatsioon, mida ma soovisin teile edastada proua Ferrero-Waldneri nimel.
<D>
Härra juhataja, tervitan komisjoni ettepanekuid.
Möödunud aastal samal ajal külastasin ma oma valimisringkonda Castletownbere'is.
Sellel, juulis 2007, oli kalurite ja kogu tööstuse olukord üsna halb.
Aasta on möödunud ja meie ees on uued probleemid, ning ma tervitan täna siin esitatud komisjoni ettepanekuid.
Siiski on kogu kalandustööstuse osas liikmesriikide tegutsemist vaja ka teistes valdkondades.
Teie poolt oma memorandumis tõstatatud küsimus kvantiteedi, kvaliteedi ja nõudluse kohta on väga oluline ja selle eesmärgiks on veenduda, et kala tootvad ja tarnivad inimesed saaksid tehtud töö eest kohase tasu.
Usun, et lõppkokkuvõttes on nii, et kuigi tarbija toote eest maksab, on just vahepealsed inimesed need, kes selles üsna suurt kasu lõikavad.
Arvan, et üks asjadest, mida me muutma peaksime on kogu vabatahtliku sildistamise valdkond.
Me peame kasutusele võtma selle mehhanismi, et meil oleks võimalik selgelt tuvastada toode, mis on pärit väljastpoolt ELi ja paljudel juhtudel toode, mis ei vasta sätestatud määrustele.
Leian, et siinkohal on vaja muutust.
ELi tuuakse liialt palju tooteid, mis ei ole õigesti määrustele vastavalt püütud, ja me ei tee piisavalt palju selleks, et kõigil ELi elanikel oleks võrdne mängumaa.
Minu arvates on just see peamine valdkond, mille osas me tööd peame tegema.
Kuigi ma kiidan heaks need määrused ja ettepanekud, arvan ma, et me peame rakendama ka määrusi, mis on seal väljastpoolt ELi pärinevate toodete jaoks.
<D>
Eelkõige just liikmesriikidel on mittesuitsetajate kaitsmisel vaja rohkem ära teha.
Meie põhimure peaks olema kaitsta selliseid haavatavaid inimesi nagu lapsed ja rasedad.
Ent Euroopa Liidul selles valdkonnas otseseid volitusi ei ole.
Tervishoid on ja jääb liikmesriikide otsustada ning riigid peavad nendes küsimustes vastutuse võtma.
Seetõttu peaks EL keskenduma sellele, mida ta saab mittesuitsetajate kaitsmiseks teha, see tähendab töötajate kaitsmisele töökohal.
Ent püüd saavutada põhimõttelist eesmärki muuta Euroopa suitsuvabaks, kehtestades selleks suure hulga töötajate kaitse eeskirju, ei ole sellele probleemile rahuldav lahendus.
Et kaitsta tubakasuitsu kahjuliku mõju eest võimalikult suurt osa rahvastikust ja eelkõige lapsi, on vaja rohkem avalikkuse teavitamise kampaaniaid.
See on ainus tõhus viis muuta pikemas plaanis eurooplaste mõtlemist ja see on ainus viis vähendada suitsetamist eraelus.
(Istung katkestati kell 19.30 ja seda jätkati kell 21.00.)
<D>
kirjalikult. - (PL) EKP 2008. aasta aruanne kajastab hästi kriisi põhjuseid ja asjaolusid.
2008. aasta, mis nägi mitme kümnendi suurima majanduskriisi teravat algust, määras ära suuna, kuhu maailma majandus ning Euroopa majandus kaugemas tulevikus arenevad.
Euroopa Keskpangale on viimased kaks aastat olnud kahtlemata selle ajaloo kõige keerulisem periood.
EKP pidi võitlema kriisiga, mis tabas tugevalt Euroopa majandust.
Kriisi peamised makromajandused tagajärjed on liikmesriikides suurenev eelarvedefitsiit ning kasvav võlg.
Vastavalt leppele on EKP vastutav eelkõige hinnastabiilsuse eest, mis tähendab madalat inflatsiooni.
Kas EKP on oma rolli täitnud?
Raske on kindel olla.
Vastab tõele, et praegu on inflatsioon allpool EKP määratud ülempiiri, kuid tuleb tõdeda, et kriisi esimestel kuudel tõusis see kõrgeimale kui kunagi varem euroalas ning hiljem kukkus järsult.
Ma arvan, et sellist ebastabiilsust võib selgitada üllatusega, mida kriis põhjustas.
Alates 2008. aasta oktoobrist võib EKP rahapoliitikat pidada aktiivseks ja paindlikuks.
EKP võttis kriisiolukorras kasutusele teistest maailma juhtivatest keskpankadest erineva strateegia.
Me ootame endiselt nende tegevuste tulemusi.
Euroopa on kriisist välja tulemas, kuid olukord on endiselt ebakindel.
Kas EKP on valmis veel üheks võimalikuks kriisiks, mida mõned majandusteadlased ette näevad?
<D>
Proua juhataja, lubage mul esmalt õnnitleda Ria Oomen-Ruijteni tema raporti puhul ning samuti tema koostöö puhul kogu selle aja jooksul.
Raport saadab Türgile selge sõnumi, et tee Euroopa suunas ning lõpuks sisenemine Euroopa perekonda kulgeb läbi järgmiste etappide.
Esiteks tuleb jätkuvalt tugevdada reforme kõigis sektorites ja struktuurides.
Teiseks tuleb demonstreerida täielikku ja absoluutset austust inimõiguste ja vähemuste õiguste suhtes.
Kolmandaks peavad Türgi väed Küproselt välja tõmbuma ning Türgi peab kaasa aitama Küprose probleemi õiglase ja püsiva lahenduse leidmisele.
Nüüd on meil kõigil aeg toetada president Christofiase sellesuunalisi algatusi.
Neljandaks peab Türgi säilitama heanaaberlikke suhteid üldiselt ning eriti Kreekaga.
See tähendab, et lennuinfopiirkonna rikkumised ja igasugused provokatsioonid peavad lõppema.
Loomulikult on Türgis destabiliseerimist ihkavaid jõude, samas kui mõned Türgi kodanikud loodavad, et Türgi muutub demokraatlikumaks, edumeelsemaks, arenenumaks, keskkonnateadlikumaks, sotsiaalselt teadlikumaks, rahuarmastavamaks ja Euroopale orienteeritumaks.
Neile kodanikele tuleb anda sõnum, et nende võitlused ei ole asjatud ning seda Ria Oomen-Ruijteni raport ning ka täna siin peetav arutelu saavutavadki.
<D>
(LT) Õnnitlen Prantsusmaad viimase kuue kuu silmapaistva eesistumise eest!
Üleilmne finantskriis, konflikt Venemaa ja Gruusia vahel ning suhted Euroopa Liidu ja Hiina vahel on vaid mõned esilekerkinud väljakutsetest.
Kuid see on olnud viimase kuue kuu kontekst ning tuleb tunnistada, et Prantsusmaa on täitnud Euroopa Liidu eesistujariigi rolli efektiivselt ja muljetavaldavalt.
Soovin avaldada oma arvamust Euroopa naabruspoliitika suhtes, eriti seoses idapartnerlusega, mida arutati oktoobris toimunud Euroopa Ülemkogu kohtumisel ning möödunud nädalal ka Brüsselis.
Gruusia sündmused näitavad selgelt, kuidas Euroopa Liit saab sündmuste keskmes tegutseda ning neid positiivselt mõjutada.
Kuid kõige olulisem on see, et nägime, kuidas Euroopa Liit saab toimida üheskoos ning solidaarsust üles näidata.
Teine näide on Valgevene, mis ei ole juba mitmeid aastaid saanud kasu erinevatest Euroopa naabruspoliitika võimalustest.
Soovin rõhutada, et käesoleval sügisel on ka Valgevenes olnud märgata muutusi, mis avaldavad lootust, et suhted ELi ja Valgevene vahel võivad olla tõesti teistsugused - saame olla tõelised naabrid.
Koostöövõimalused on väga reaalsed, kui Valgevene juhid mõistavad oma kohustusi seoses pressivabaduse, valimiste ning interneti ja muude meile kirjeldatud probleemidega.
Täna ütles president Sarkozy: "Proovisin muuta Euroopat, kuid viimase kuue kuu jooksul muutis Euroopa hoopis mind.
Olen muutunud tolerantsemaks ja avatumaks”.
Kallid kolleegid, paistab, et Euroopa muudab paljusid inimesi, kaasa arvatud meid, ning isegi Valgevene juhti Aleksandr Lukashenkot.
Kas see pole mitte suurepärane?
<D>
Maffiaorganisatsioonide ja üldse organiseeritud kuritegevusega võitlemise maski all tahavad Brüsseli eurokraadid jätkuvalt kehtestada oma föderalistlikke vaateid, mis hävitavad rahvused, rahvad ja identiteedid.
Tõepoolest, kuigi kõik teavad, et igal ELi liikmesriigil on oma seadused, õigustavad ja koodeksid, toimub ikka samade fanaatiliste euroföderalistide järjekordne rünnak, milles nende iha on võtnud nn Euroopa kohtukultuuri loomise kuju.
Et sellist kultuuri kehtestada, tuleks vastavalt luua järgmised elemendid: Euroopa Kohtu koolkond, Euroopa õigusakadeemia kohtunikele, prokuröridele, kaitseadvokaatidele ja kõigile teistele, kes on hõlmatud kohtulikku administreerimisse.
Mis saab riikide kohtukoolkondadest?
Mis saab lahendamatutest erinevustest õigusaktide vahel, mis pärinevad tavaõigusest või kirjutatud õigusest?
Sellele ei vasta nähtavasti keegi.
Praktikas saab see olema liikmesriikide kohtu- ja karistusasutuste terviksüsteem, mis tulevikus sellise pealesunnitud ühtlustamise palge ees olematusse hajub - see tähendab, juttu on ülalt alla toimuvast ühtlustamisest.
Need Euroopa kurjad võluriõpilased pole mõistnud ühte asja: üksnes rahvusriigid, Euroopa peamised koostisosad, suudavad teda rikastada ning taastada tema õiguspärase koha maailmas.
Euroopat ei tohi rajada tema rahvuste ja rahvaste arvelt!
<D>
regionaalarengukomisjoni arvamuse koostaja. - Härra juhataja, soovin õnnitleda kolleeg Szymańskit väga hea raporti eest.
Regionaalarengukomisjoni nimel pooldan ma piiriülese koostöö kaasamist olulise vahendina ENPIt käsitlevasse määrusesse, et arendada ühiseid projekte ja tugevdada suhteid Euroopa naabruspoliitika riikide ning liikmesriikide vahel.
Samal ajal soovin toonitada vajadust tagada mõlemal pool ELi piiri korrapärane järelevalve ühiste tegevusprogrammide juhtimise ning elluviimise üle.
Piiriülene koostöö peaks aitama kaasa naabruses asuvate piirialade integreeritud ja säästvale piirkondlikule arengule.
Me palume komisjonil koostada praeguseks finantsperioodiks heakskiidetud kõikide ühiste tegevusprogrammide üksikasjalik ülevaade koos hinnanguga selle kohta, millises ulatuses on projektide elluviimisel järgitud läbipaistvuse, tõhususe ja partnerluse põhimõtteid.
Niisugune hinnang ja analüüs kõige sagedasemate probleemide kohta, millega korraldusasutused kokku puutuvad, aitavad leida järgmiseks kavandamisperioodiks asjakohasemaid lahendusi.
Samuti julgustan ma komisjoni lihtsustama kogemuste ja parimate tavade vahetamist piiriüleses koostöös ühest küljest ENP programmide ja projektide ning teisest küljest Euroopa territoriaalse koostöö eesmärgil ja juba lõpule viidud Euroopa Ühenduse algatuse Interreg III A raames välja töötatud projektide ja võetud meetmete vahel.
Ja lõpetuseks, regionaalarengukomisjon on seisukohal, et ENPI abil tuleks keskenduda tasakaalustatud strateegiale Ida ja Lõuna vahel, omades konkreetset lähenemisviisi mõlemas piirkonnas.
<D>
(FR) Härra juhataja, Euroopa Tehnoloogiainstituudi loogiline põhiprintsiip on õiglane: nimelt et teadusuuringud on kesksed kõigi majanduslike edusammude puhul.
Teadusuuringud sõltuvad juhtivates ülikoolides õppinud teadlastest.
Ülikoolid peavad saama arvestada märkimisväärse ja eeldatava riikliku ja erafinantseerimisega.
Euroopa Liit on kõigis neis valdkondades mahajäänud.
Meie teadusuuringute rahalised vahendid, kui võtta ELi keskmine, on palju väiksemad kui riiklikud - ja eriti erasektori - teadusuuringute eelarved Jaapanis ja Ameerika Ühendriikides.
500 miljoni suuruse rahvastikuga Euroopa Liidus on 1,2 miljonit teadlast.
300 miljoni suuruse rahvastikuga Ameerika Ühendriikides on 1,3 miljonit.
Keskmiselt moodustab kõrgema hariduse riiklik ja erafinantseerimine Euroopas 1,3% SKTst, võrreldes 3,3%-ga Ameerika Ühendriikides.
Euroopa kulutab ühe üliõpilase peale vähem kui 10 000 eurot, Ameerika Ühendriigid üle 35 000 euro.
Teisel pool Atlandit pole siiski mitte kõik puhas pillerkaar.
2500 ülikoolist on ainult umbes 100 tõesti suurepärased ja need jagavad igal aastal teadusuuringute rahastamiseks 32 miljardit eurot.
Seda numbrit tuleks võrrelda EITile pakutud armetu rahaga.
Kui meie valitsused teadusuuringuteks rohkem raha ei anna, siis vajuvad EIT ja teised projektid unustusse.
Igal aastal produtseerivad Ameerika Ühendriigid oma 40 000 doktorit.
Üks kolmandik lisandub mujalt maailmast.
Füüsikalistes ja bioteadustes on mitte-ameeriklasi üle 50%.
Miks see nii on?
Sellepärast, et Ameerika Ühendriigid usuvad ikka veel teaduse võidukäiku.
Seal, kus eurooplased on kärmed nägema riske ja ennast ettevaatusprintsiipide taha peitma, näevad ameeriklased uusi võimalusi.
See kehtib biotehnoloogiate, nanotehnoloogiate, isegi kliimamuutustega tegelemise kohta.
Sel ajal, kui Euroopa kahetsemisele keskendub, ülistab Ameerika Ühendriikide tehnoloogilist ja teaduslikku progressi.
Hirm tuleviku ees ja hirm progressi ees on Euroopa luhtumiste põhjus.
Kui me ei muuda lähenemisviisi, härra juhataja, pole suurt vahet, kas meil EIT on või ei ole.
<D>
komisjoni liige. - Proua juhataja, lubage mul kõigepealt tänada härra Remekit ning tööstuse, teadusuuringute ja energeetikakomisjoni selle eest, et nad töötasid nii tõsiselt teema kallal, mis on erakordselt oluline seetõttu, et IST saab tõepoolest oluliselt kaasa aidata kliimaprobleemide vastu võitlemisele ning tarbimise ja süsinikdioksiidi heitkoguste 20%-lisele vähendamisele.
See on suur väljakutse, me teame seda, kuid see ei ole ületamatu ning seda on võimalik saavutada ainult siis, kui me teame, kuidas info- ja sidetehnoloogiat kasutada.
Just sel põhjusel ei keskendu komisjon rääkimisele, vaid tegutseb järgmiselt.
Esiteks - et tegeleda energia- ja kliimaprobleemidega, oleme töötanud teatise kallal, mis käsitleb terviklikku strateegiat IST jaoks.
Sellele strateegiale lisandub soovitus, milles sätestame ülesanded, eesmärgid ja ajakava IST sektoris võetavate meetmete jaoks, sidusrühmade ja liikmesriikide võetavate meetmete jaoks.
Nende meetmete eesmärk on kiirendada IST kui abivahendi kasutuselevõttu, et suudaksime hallata oma kodude, ettevõtete ja terve ühiskonna energiavajadusi.
Nüüd aga tekib küsimus - millisel tasandil?
Esiteks loomulikult IST toodete endi tasandil.
Nende toodete süsinikuheitmete kogustel on tähtis roll ja ma tean, et IST tööstus töötab nende vähendamise kallal.
Loodame, et see eesmärk saavutatakse investeeringute ja teadusuuringute abil.
Teiseks tasandiks on IST kui abivahend, mis puudutab igaühte ja seda kõigis majandustegevuse sektorites.
Sellel tasandil vajame käitumise muutmiseks soodustusi - nagu raportöör märkis "penser autrement” -, kuid valitsuste, asutuste, ettevõtete ja kodanike käitumist on võimalik muuta üksnes siis, kui nad mõistavad seda, millised need energia säästmise võimalused on.
See tähendab seda, et me peame mõõtma seda, milline on olukord praegu ja mida me saame paremini teha.
Kui me ei mõõda, ei ole meil ka tulemusi ning just sel põhjusel vajame võrdlusalust, millele toetudes edusamme mõõta.
Mõõtmise ja koguse määramise küsimus on meie ettepaneku keskmes.
Samuti on meie ettepaneku keskmes küsimus sellest, kuidas astuda samm teadusuuringute tulemustest innovatsiooni ja praktiliste saavutusteni.
Otse loomulikult alustasime teadusuuringutest.
Komisjoni teadusuuringute ja tehnoloogiaarenduse rahastamisprogrammide eesmärk on rakendada seda potentsiaali ka teenustega seotud süsteemide ja infrastruktuuride jaoks.
Kõige märkimisväärsemaid tulemusi oodatakse sellistes valdkondades nagu elektrijaotus, ehitised, transpordilogistika ja valgustus.
Raportööril on õigus: nende projektide puhul on vaja valdkonnaülest osalust.
Just sel põhjusel käivitasime valdkonnaülesed uurimisprojektid ja tegime tihedat koostööd tööstusega, et vähendada teadustöö ning arendus- ja uuendustegevuse vahele jäävat aega.
Ja see on ka põhjus, miks toetasime oma innovatsiooniprogrammides uute lahenduste ja tehnoloogiate tutvustamist ja valideerimist reaalse elu kontekstis, et nende kasutuselevõttu maksimeerida.
Kõnealused teadusuuringud hõlmavad ka IST toodete süsinikuheitmete koguste vähendamist.
Mis puutub rahastamisse, siis kuni praeguseni oleme investeerinud selle algatuse raames enam kui 4000 miljonit eurot.
Komisjoni poolt välja pakutud taastamiskavas on avalik-õigusliku sektori ja erasektori partnerlus teadusuuringute ja tehnoloogiaarenduse vallas tähtsal kohal ning üks kolmest meie poolt välja pakutud algatustest keskendubki energiatõhusatele ehitistele - valdkondadele, kus IST mängib loomulikult domineerivat rolli.
Üks katseprojektidest, mida praegu läbi viima hakatakse, on arukas transpordisüsteem.
Me oleme juba palju investeerinud sõidukisisestesse arukatesse süsteemidesse ja liigume nüüd edasi järgmisesse etappi, milleks on auto, maantee ja liiklusmärkide vaheline suhe.
Ma nõustun siinkohal raportööriga selles osas, et selles vallas tõhusamaks tegutsemiseks on meie jaoks on väga tähtis omada oma satelliidiprogrammi.
<D>
kirjalikult. - (PL) 2008 on Lissaboni lepingu, mis peaks jõustuma 2009. aastal, ratifitseerimise aasta.
See annab Euroopa Liidule uusi õigusi ja mõjutab oluliselt ühenduse eelarvet.
Vastmoodustatud parlament ja komisjon peavad 2010. aasta eelarvega tegutsema täiesti uue eelarvemenetluse raames.
Seetõttu on erakordselt tähtis, et selge kokkulepe asjaomaste eelarvevahendite ja õigusaktide muudatuste kohta oleks sõlmitud enne käesoleva aasta lõppu, et tagada 2010. aastaks läbipaistev raamistik.
Peale selle tuleb meil tugevdada ettevalmistusi ELi kulutuste kõigi aspektide lauaulatuslikuks läbivaatamiseks, et komisjonil oleks võimalik esitada aruanne selle aasta lõpuks.
Solidaarsuspõhimõte peab olema järgmise aasta prioriteet, kuid selle rakendamiseks tuleb tagada rahalised vahendid.
Mind paneb muretsema see, et arvestades manööverdamisruumi mitmeaastastes finantsraamistikes kehtestatud lävendite all, ei ole tegelikkuses komisjoni juba olemasolevaid prioriteete ja uusi prioriteete võimalik üheaegselt saavutada, elamata läbi esimestega kaasnevaid probleeme.
Sel põhjusel peaks esialgne eelarve ettepanek andma realistliku pildi kõigist järgmise aasta nõuetest, võttes arvesse parlamendi nõudmist, et kõik pilootprojektidele eraldatud summad, mis on Euroopa kodanikele üldiselt rahulikud, tuleb ära kasutada.
<D>
fraktsiooni GUE/NGL nimel. - (CS) Hr juhataja, kui ma arutasin strateegia originaalversiooni Tšehhi Vabariigi eksperdiga, tegi ta ainult ühe märkuse: "liiga vähe, liiga hilja".
Tahaksin õnnitleda ja tänada raportööri selle väljavaate parandamise eest ja selle eest, et tal õnnestus anda sellele strateegiadokumendile väga positiivne suund.
Tahaksin eriti rõhutada järgmisi punkte.
Esiteks, muudetud tekst võtab positiivse hoiaku asjaolu suhtes, et vaja on kulutada rohkem raha teavitamis- ja ennetusprogrammidele alkoholismi vastu võitlemisel.
Teiseks, strateegia keskendub noortele, kes esindavad eriti ohustatud kategooriat.
Selles kontekstis ma kiidan heaks ja toetan eriti artiklit 7 üliõpilaste kohta ja artiklit 16, mis muudab kohustuslikuks hoiatuse lisamise etikettidele.
Kolmandaks, ma usun, et dokumendi artikkel 21, mis juhib tähelepanu haiguspuhkuse ja alkoholitarbimise vahelistele seostele, on väga oluline.
Me ei tohi unustada, et kui Euroopa tööjõud on alkoholi mõju all, ei ole see globaalses maailmas väga konkurentsivõimeline.
Mul on mõned kahtlused dokumendi artikli 2 kohta, mis viitab Maailma Terviseorganisatsiooni (WHO) uurimusele alkoholi kasulikkuse kohta teatud haiguste vältimiseks.
Kogu austuse juures WHO vastu tahaksin rõhutada, et selle teema kohta on kättesaadavad ekspertanalüüsid, nagu proua Fillmore'i juhitud töörühma uurimus, mis avaldati 2006. aastal: need uurimused näitavad, et alkoholi kasulikkuse analüüs põhines ekslikel andmetel ja see hõlmas ka näiteks vanemad inimesed, kes olid joomise maha jätnud, ja juhujoojad.
Seetõttu on kõnealuse uurimuse tulemused üsna kaheldavad.
Kerkib ka küsimus sõnumist, mida me tahame kodanikele edastada selle dokumendi artikliga 2.
Ma loodan, et see ei ole sõnum, et kui alkoholi juuakse väikestes kogustes, ei ole ükski kogus kahjulik.
Kuigi ma tegin selle ühe kriitilise märkuse, toetan ma strateegiat, see tähendab dokumenti, mida muudeti vastastikuses koostöös raportööriga, väga, ja ma usun, et see toob meie kaaskodanikele kasu.
<D>
(SK) Proua esimees, tänan, et mulle sõna andsite.
Nõukogu vastuvõetud ühine seisukoht ei hõlma tasuta pimedatele isikutele osutatavaid postiteenuseid käsitlevaid muudatusettepanekuid vaatamata sellele, et esimesel lugemisel hääletas Euroopa Parlament tasuta pimedatele isikutele postiteenuste osutamise säilitamise poolt Euroopa postituru vabastamise järel.
Kavatsesin hääletada Eva Lichtenbergeri esitatud 3. muudatusettepaneku poolt, milles korratakse parlamendi esimesel lugemisel võetud seisukohta.
Tänase, raportöör hr Marcus Ferberiga peetud arutelu käigus sain teada, et ükskõik, millise muudatusettepaneku heakskiitmine ohustaks eelnevalt teisel lugemisel saavutatud kompromissi ühenduse postiteenuste siseturu rajamise lõpuleviimine direktiivi vastuvõtmise osas, mis tähendaks lepitustegevuse poole pöördumist.
Mõistan selle direktiivi vastuvõtmise tähtsust.
Kui see siseriiklikku õigusse üle võetakse, saavad liikmesriigid lahendada antud probleemi subsidiaarsuse põhimõtte alusel.
Tahaksin seega kutsuda kõiki liikmesriike üles osutama tasuta postiteenuseid pimedatele ja nägemispuudega isikutele subsidiaarsuse põhimõtte ja universaalteenuse kohustuse alusel.
<D>
Minu tõlgendus pärast teie kõigi hoolikat, uskuge mind, ärakuulamist on selline.
Nelikümmend taotluse esitajat on sõnastanud selle nõnda, et Kashmiri küsimust ei mainita, kuid kõik esmatähtsad küsimused, kõik tänased esmatähtsad küsimused sisaldavad surmanuhtlust.
See on oluline teema.
Proua Gillil on õigus, et võime arutelud mingite probleemideta läbi viia.
Asi puudutab vaid hääletamist, kuid ma tahtsin probleemi kohe alguses läbi arutada, et see ei jääks terveks pärastlõunaks ebaselgeks.
Ma arvan, et põhjus, miks parlament võttis vaevaks kirja panna artikli 149 lõike 4, milles öeldakse, et parlamendiliikmed, kes on taotlenud kvoorumi kontrolli, loetakse vastavalt lõikele 2 kohal olevaks, isegi kui nad ei viibi istungisaalis, nagu härra Posselt ütles, arvan ma, et see reegel pandi kirja üksnes selleks, et vältida parlamendiliikmete lahkumist istungisaalist loenduse ajal, märkides, et nad olid kohal loenduse alates.
Kuna ma ei oska öelda, kas nelikümmend taotluse esitajat on loenduse alguses kohal - kuigi, nagu väidab proua Gill, on nad kõik kohal hiljem hääletamise ajal, mida me kontrollime ja mis puhul kvoorumi kontrollimise taotlus kehtib - järgin ma teiste eesistujate pretsedente, kes minu kombel on selle probleemiga silmitsi seisnud, öeldes, et kvoorumi kindlakstegemise taotlust ei saa arvesse võtta, kuna nelikümmend taotlejat ei ole kohal.
Pean ütlema, et härra Leinenil oli õigus, kui ta juhtis tähelepanu faktile, et lõike 4 kirjapanemise viis võib segadust põhjustada.
Seepärast ma arvangi - ja selle otsustamine ei olene minust, väid pädevatest asutustest - et praegu on sellel komisjonil, mille esimeheks sa oled, Jo, väga õige aeg väga ruttu välja selgitada, kas lõikes 3 on öeldud, et parlamendiliikmed peavad oma kvoorumi tuvastamise taotluse esitamise ajal kohal olema, ning kas liikmed peavad loenduse alguses kohal olema või mitte, kui loendus on otsustatud.
Ma arvan, et põhiseaduskomisjoni otsus võib meid sellest täbarast olukorrast päästa.
Siiski, mis puutub meie tänasesse olukorda, siis võttes arvesse arutelude tähtsust ning teie poolt just avaldatud arvamusi, mis selgelt suures osas toetavad seda, mida ma äsja ütlesin, ning toetudes eelnevatele otsustele, alustame me nüüd aruteludega ja kui jõuame hääletuseni ja nelikümmend taotluse esitajat siin ei viibi, siis ei saa ma paluda kvoorumi kontrolli.
Seega võivad arutelud alata.
<D>
autor. - Hr juhataja, volinik, kaks aastat tagasi pärast kvootide kõrvaldamist toimus tekstiilisektoris nn tõeline suur pauk.
Püüdmaks kriisiga toime tulla, pakkusite teie, volinik, välja ajutised leevendavad meetmed, mille eesmärgiks oli kontrollida ja piirata mõne Hiina tekstiilitoote importi.
Mõne päeva pärast kõnealused kaitsemeetmed enam ei kehti ja tekstiiltoodetega kauplemisele kohaldatakse ühist Euroopa Liidu/Hiina järelevalvet, mis on loodetavasti tähelepanelik ja valvas.
Praegu tunneme muret viisi pärast, kuidas kõnealune ühise järelevalve süsteem üles ehitatakse.
Millised on garantiid, et kõnealune topeltkontrolli süsteem on nii piisav kui ka tõhus?
Tekstiilisektor on alati olnud globaalne nii tootmise kui tarbimise seisukohast, kuid globaliseerumise eest on sektor ka oma hinna maksnud.
Globaliseerumist on siiski võimalik prognoosida ja reguleerida.
Et viimane juhtuks, on vaja poliitilist tahet luua konkurentsivõimeline raamistik Euroopa tekstiilitööstustele.
Peame töötama võrdse ja vastastikuse turule juurdepääsu tingimuste suunas.
Peame jätkuvalt kartmatult kasutama ELi käsutuses olevaid õigusakte oma kaubanduse kaitsmiseks; kaitsmine ei ole sama mis protektsionism.
Peame seadma prioriteediks võitluse võltsimise vastu.
Tuleviku Euroopal ei ole enam mingit tööstust, kui me ei seisa selle intellektuaalsete autoriõiguste ja ekspertteadmiste eest.
Ainus viis pakkuda kõikidele asjaomastele pooltele rahuldustpakkuvat lahendust on see, kui kõik kohaldavad kõikidele samu eeskirju.
Seetõttu soovin 2008. aastaks, hr Mandelson, et saame koos käsitleda tekstiilisektori helget tulevikku rahulikumas õhkkonnas.
<D>
(PL) Hr juhataja, alles mõni aeg tagasi oli Euroopa Liidu peamiseks mureks toidu ületootmine ning aruteludes keskenduti peamiselt sellele, kuidas vähem toota.
Tootmiselt toetuste äravõtmine, eksporditoetuste tühistamine ja tootmiskvootide kehtestamine aitasid piirata Euroopa põllumajanduse potentsiaali.
Tegelikkus pani selle poliitika proovile.
Esimesed märgid toidukriisist on ilmnenud kiiremini kui keegi oodata oskas.
Toiduained muutuvad kallimaks, meil on aina vähem omamaist toitu ning importkaup kallineb ja selle ohutus kahaneb.
Need on laias laastus selle poliitika tagajärjed, mis põhineb sellel, et veenda põllumajandustootjaid vähem tootma.
Meil tuleb radikaalselt muuta oma lähenemisviisi põllumajanduspoliitikale.
Peame mõistma, et põllumajandus on Euroopa julgeoleku üks alussambaid.
Füüsilise julgeoleku ja energiavarustuskindluse kõrval on toiduainetega kindlustatus üks peamisi alussambaid, mis on tähtis nii rahva, riigi kui ka iga üksikisiku jaoks.
Lõpetame põllumajandusega mängimise.
Tuleb tunnistada, et see on meie julgeoleku alussammas, ning toetada seda Euroopa toiduainetega kindlustatuse tagamiseks ja kõigile toidu kättesaadavaks muutmiseks.
<D>
Lubage mul märkida, et pahameel, mida see probleem tekitab, ja toidu- ja söödaalase kiirhoiatussüsteemi kaudu antud hoiatused tõestavad, et süsteem ka tegelikkuses toimib.
Ukraina päevalilleõliga Kreekas juhtunu kohta anti 23. aprillil 2008. aastal üldine hoiatus, et Euroopa turul on reostunud õli.
5. mail 2008, pärast Šveitsi ametiasutustelt spetsiaalselt meie keskusele saadetud hoiatust päevalilleõli liikumisest Kreeka, Itaalia ja Türgi turule, alustasid Kreeka ametiasutused uurimist, meile teabe edastamist ning toote turult kõrvaldamist.
Sooviksin rõhutada, et me ei tohiks segamini ajada meetmeid, mille võtmine kuulub Euroopa Komisjoni pädevusse ja mida ta ka võtab, ja liikmesriikide siseasjaks olevaid kohustusi.
Loomulikult küsite meilt, kas oleme kontrollinud.
Oleme küll.
Toidu- ja Veterinaaramet, mis aeg-ajalt käib liikmesriikides kohal, kontrollib oma osakondade tegevust, teeb kindlaks esinevad puudused ja teavitab neist vastavaid liikmesriike.
Loomulikult tehakse seda nii Kreekas kui ka teistes riikides.
<D>
Pr president, kõigepealt tahaksin ma õnnitleda komisjoni ja selle presidenti siin tehtud ettekande ja ettepaneku eest ja seda tervitada.
Ma tulen maalt, kus me oleme tõestanud nende eesmärkide saavutamise võimalikkust - kuigi meil pole nagunii just palju päikest- kuid nende eesmärkide saavutamine on võimalik.
Ja nüüd muudame me, nagu täna on öeldud, üldised eesmärgid konkreetseteks tegudeks ja meetmeteks - see on hea.
Mul on kolm punkti.
Esiteks, konkurentsivõime vajab jätkusuutlikkust - kuid jätkusuutlikkus vajab konkurentsivõimet.
Kui me tahame tulevikus olla konkurentsivõimeline majandus, peavad meil olema konkurentsivõimelised energiaallikad, see käib ka taastuvate energiaallikate kohta.
Meil peab olema konkurents erinevate taastuvate energiaallikate vahel, mitte reguleeritud majandus toetustega erinevatele taastuvatele energiaallikatele.
Meil on vaja õiglast ja avatud konkurentsi, sest siis näeme teise ja kolmanda põlvkonna taastuvate energiaallikate tõusu ja me kasutame neid hästi.
Teiseks punktiks on see, et kõrged maksud ühtedele riikidele ei tohi viia vähema vastutuseni teiste riikide puhul.
Ma pean selle punkti kohta ütlema, et tunnen veidi ebamugavust, kuna mõned riigid pääsevad võib-olla veidi liiga lihtsalt.
Me peame seda rõhutama, sest kõik peavad jõupingutusi tegema.
Kolmandaks, asi on küll taastuvates energiaallikates, kuid ma tahaksin siiski rõhutada tuumaenergia tähtsust, mitte sellepärast, et ma pean tuumaenergiat üheks taastuvenergia liigiks, vaid ma usun, et kui me tahame taastuvaid energiaallikaid täiel määral kasutada, ei tohi me sattuda olukorda, kus tuumaenergiast järkjärguline loobumine sööb ära süsinikdioksiidi heite vastases võitluses saadavad tulemused.
Me vajame neid mõlemaid ja need toetavad üksteist.
Need on mu kolm tänast punkti.
Ma tervitan ettepanekut ja ettekannet ja soovin meile kõigile edu.
<D>
Euroopa ei suuda võidelda kasvava vaesuse ja ülemaailmse soojenemisega - need on globaliseerumise peamised väljakutsed - kui ta pidevalt rõhutab liberaliseerimist.
Tõepoolest, neid probleeme põhjustab vabakaubandus.
Globaliseerumine loob pettekujutelma, et üldine jõukuse tase maailmas järkjärgult suureneb, kuid samal ajal märkan pidevalt suurenevat lõhet rikaste ja vaeste vahel liikmesriikides.
Liberaliseerumine on ka suure keskkonnaõnnetuse põhjus, mis meid ootab, kui me ei kiirusta otsustavate, täitmisele kuuluvate meetmete võtmisega ülemaailmse soojenemise vältimiseks.
Jõulise poliitika puudumine selles valdkonnas on kriminaalselt vastutustundetu.
Investeerimine energiasäästlikku majandusse ja töökohtade loomisse sellel alal on sellegipoolest paljutõotav tegutsemissuund.
"Saastaja maksab” põhimõtet ignoreeritakse liiga sageli.
Roheliste / Euroopa Vabaliidu fraktsiooni liikmena avaldan kahetsust selle sisendi puudumise pärast.
Kui Euroopa soovib ühisturgu inimeste, kaupade, teenuste ja kapitali vaba liikumisega, peaks ta kehtestama kõrged sotsiaalsed ja keskkonnaalased standardid, mis tagavad kaitse ja annavad ülejäänud maailmale eeskuju.
Esitatud tekst jääb ähmaseks ja pealiskaudseks ning on järjekordne näide komisjoni poliitikast.
<D>
fraktsiooni EFD nimel. - Palusin täna sõna sellepärast, et, nagu juba nimetatud, viibivad kaks valijat - Michael Turner ja Jason McGoldrick - vangistatuina Ungaris, Budapesti keskvangla 2. korpuses.
Nad on 3. novembrist saadik vangis olnud ning hakkavad sellest juba väsima.
Kohtuprotsessi kuupäeva ei ole veel kindlaks määratud.
Vangistustingimused on rasked.
Nad on teineteisest lahutatud ega saa suhelda.
Kumbki jagab väikest kambrit kolme kaasvangiga.
Nad on suletud oma kambrisse 23 tunniks ööpäevas.
Nädalas on lubatud kolm telefonikõnet ja üks duši all käik.
Perekonnale võimaldatakse üks külastus kuus.
Ühesõnaga, nad viibivad isolatsioonis.
Keelebarjäär muudab isolatsiooni veelgi hullemaks.
Neid süüdistatakse majanduskuriteos.
Nad pole mõrtsukad ega terroristid.
Ning nad viibivad vangistuses üksnes Euroopa vahistamismääruse tõttu.
Euroopa vahistamismäärus pühkis ühe hoobiga minema kõik kaitsevahendid, mis Suurbritannias on arreteerimise vastu tuhande aasta vältel kehtestatud.
Võite muidugi pead raputada, Graham Watson: parem oleks, kui vabandaksite.
Isiku väärtuvastamine ning identiteedi vargus tähendab, et see, mis on juhtunud Jasoni ja Michaeliga, võib nüüd igal ajal juhtuda ka iga muu Briti kodanikuga.
Leiboristid, liberaaldemokraadid ja konservatiivid hääletasid kõik Euroopa vahistamismääruse poolt.
Zola sõnadega öeldes: J'accuse (ee "Ma süüdistan”) Briti poliitilisi parteisid: nende toetus Euroopa vahistamismäärusele on Suurbritannias pannud igaühe juhusliku arreteerimise ohtu.
<D>
fraktsiooni PPE-DE nimel. - (FR) Härra juhataja, härra Topolánek, härra Barroso, daamid ja härrad, olles juhtinud meie Ameerika Ühendriikide partnereid ja ülejäänud maailma kriisi algusest peale ambitsioonikas, ent samas tõeliselt vajalikus finantsturgude reformimise kursil, koostas Euroopa eelmisel reedel kava 2. aprillil toimuvaks G20 kohtumiseks.
Eilsel G20 käsitleval arutelul arvasid mõningad parlamendiliikmed, et sellest ei piisa, teised arvasid samas, et see on liiga palju.
Reaalsus seisneb selles, et äsjastes järjestikustes kriisides on Euroopa olnud esindatud, Euroopa on oma tegevust koordineerinud ja töötanud tiimina.
Ma kordan: sellises kriisiolukorras nagu praegune - nagu kõikide ülemaailmsete küsimuste puhul, näiteks energia, kliimamuutused, välissuhted, julgeolek ja kaitse - ei ole riiklikud lahendused enam sobilikud.
Kui isegi Ühendkuningriigi peaminister, keda me eile kuulasime, ülistas Euroopa Liidu voorusi, kuulutades, et ta on - ja ma tsiteerin - "uhke, et ta on britt, ja uhke, et ta on eurooplane,” võin julgelt oma usus kindel olla.
On hea, et Euroopa Ülemkogu võttis eelmisel nädalal vastu otsuse luua 50 miljardi euro suurune fond selleks, et aidata väljaspool euroala olevaid liikmesriike sellel raskel ajal, kuna see, mis mõjutab ühte meist, mõjutab meid kõiki.
See on Euroopa integratsiooni tähendus.
Kui lisame selle Euroopa majanduse elavdamise kavale eraldatud 400 miljardile eurole, aitavad need assigneeringud taastada kasvutingimused ja luua jõukust ning lõppkokkuvõttes ka töökohti.
Sama kehtib ka 5 miljardi euro suuruse paketi puhul, mille me oleme otsustanud investeerida selleks, et toetada energiavaldkonna projekte ning meetmeid, mis on seotud interneti ja muude teemadega.
Ma kutsun nõukogu andma endast kõik, tagamaks, et selle parlamendi koosseisu ametiaja lõpuks saavutatakse kokkulepe kolme praegu aktuaalse suure teema osas: krediidireitingu agentuurid, direktiivid õigusaktidega ettenähtud kapitalinõuete kohta ning Solvency II direktiiv.
Selle viimase teksti osas peab nõukogu masinavärki kiirendama, tagamaks, et selle vastuvõtmine oleks võimalik esimesel lugemisel aprillis.
Daamid ja härrad, me ei vaja enam uusi sotsiaalmajanduslikke meetmeid.
Me vajame rohkem töökohti ning see meetmepakett seda võimaldab.
Lisaks sellele märgin huviga, et mitte ükski Euroopa vasakpoolne ega parempoolne liider ei toetanud eelmisel nädalal Brüsselis sotsialistlikke meetmeid.
See kinnitab ka mu arvamust, et mitte alati ei ole suurt järjepidevust selle vahel, mida praegu räägib Euroopa Parlamendi Sotsiaaldemokraatide fraktsiooni esimees, ja selle vahel, mida teevad sotsialistide juhitud valitsused, ning härra Schulz - teil on veel palju ära teha selleks, et veenda oma poliitilist sõpra, härra Steinbrücki, muutuma sotsiaalsemaks.
Samuti sooviksin mainida ettevalmistust detsembris toimuvaks Kopenhaageni konverentsiks ning paluda eesistujariigil Tšehhil koostada juuniks mõned ettepanekud rahvusvaheliste finantseerimismehhanismide kohta.
Mis puutub energia- ja kliimamuutuste paketti, on Euroopa olnud tooniandjaks ning ei tohi oma edemust kaotada.
Kliimamuutused ei oota kriisi lõppu.
Seetõttu lasub meil vastutus veenda oma partnereid järgima meie eeskuju kliimamuutuste vastu võitlemisel ning võtma vastu eesmärgi vähendada 30% võrra süsinikdioksiidi heitekoguseid.
Barack Obama näib olevat otsustanud meie poolt pakutava abikäe vastu võtta, olles jõudnud otsusele rakendada Ameerika Ühendriikides heitkoguste kvoodivahetuse süsteemi.
Lõpetuseks soovin väljendada oma rahulolu selle üle, et Euroopa võtab lõpuks ometi meie naabreid idas tõsiselt, kinnitades strateegilise partnerluse Armeenia, Aserbaidžaani, Valgevene, Gruusia, Moldova ja Ukrainaga.
See partnerlus on kasulik täiendus EURONEST assamblee tööle, mille loomise algatus tuli minu fraktsioonist ja mis luuakse kõikide fraktsioonide nõusoleku korral alates järgmise parlamendi koosseisu ametiajast.
Teisalt on viimane aeg, et eelmisel suvel loodud Vahemere Liit saaks oma sekretariaadi Barcelonas tööle ning asuks tööle konkreetsete projektide kallal.
27 liikmesriiki taotlesid seda eelmisel nädalal; me ootame, et kindel kava oleks juuniks valmis.
<D>
kirjalikult. - (PL) Ebaseaduslik sisseränne on mõneti paradoksaalne mõiste.
Olen üles kasvanud poliitilise süsteemi tingimustes, kus teatavaid mõisteid peeti võimukandjate ja nende propaganda poolt a priori positiivseteks või negatiivseteks.
Näiteks internatsionalism kandis positiivset, aga kosmopoliitsus negatiivset tähendust.
Peame vältima langemist sarnasesse semantilisse lõksu.
Ksenofoobia on halb, seetõttu paljud vaevalt teadvustavad, et riigi või Euroopa Liidu kaitsemine ebaseadusliku sisserände eest on väga hea.
See on pigem vajalik patt.
Oma kodulinnas Poznańis nägin ma seinale maalitud sõnu "Keegi ei ole ebaseaduslik".
Vahetevahel võib võtta aega mõtlemiseks, kas inimolend saab tegelikult olla ebaseaduslik.
Liidu piire ületada püüdes ei riski inimesed eluga ainult Atlandi ookeanil ja Vahemerel.
Eelmisel nädalal hukkus Ukraina ja Poola piiril Tšetšeeni naine koos kolme väikese tütrega.
Nad põgenesid tragöödia eest, mis on tabanud nende kodumaad.
Vaevalt see kedagi üllatab, et inimesed püüavad Tšetšeeniast pageda ja on selle nimel isegi valmis eluga riskima.
Ebaseaduslikult liitu sisenenud mitme miljoni sisserändaja kohalolu Euroopas on väga reaalne probleem.
Siiski, seda lahendada püüdes peame meeles pidama Euroopa integratsiooni toetavaid üldiseid väärtusi.
Samuti peame meeles pidama, et sisseränne iseenesest ei ole negatiivne nähtus, sellel lihtsal põhjusel, et ükski inimolend ei ole negatiivne nähtus.
<D>
Austatud president, ametisolev eesistuja, daamid ja härrad, viimase Euroopa Ülemkogu tulemused kirjutatakse ELi ajalukku.
Euroopa Ülemkogul tuleb harva võtta vastu nii palju otsuseid sellistes põhilistes poliitilistes küsimustes.
Harva on saanud Euroopa väljendada oma rahulolu nii paljude positiivsete tulemustega, lausa kolmekordse eduga.
Raskes ja suisa edasilükkamatus kriisiolukorras on meil õnnestunud teha märkimisväärseid edusamme Euroopa ja eurooplaste tuleviku nimel.
See on Euroopa, millesse oleme kõik nii väga kiindunud: Euroopa, mis on suuteline parimaks.
Lisaks teistele olulistele otsustele, eriti nendele, mis on seotud julgeoleku- ja kaitsepoliitikaga, Vahemeremaade Liiduga ja uuenenud idapartnerlusega, soovin rõhutada kolme konkreetset valdkonda: Lissaboni lepingut, majanduse taastumist ning kliimamuutuste ja energia paketti.
27 liikmesriiki on teinud koostööd, et leida ühine tee, kuidas Lissaboni lepingu poliitilist protsessi jätkata.
Oleme Euroopa Komisjonis seda aluslepingut alati toetanud ning meil on põhjust arvata, et võttes aega meie Iirimaa sõprade mure ära kuulamiseks, oleksime ühiselt võimelised leidma lahendust pakkuvad elemendid.
Positiivses vastuses 26. novembri komisjoni algatusele otsustasid 27 liikmesriiki oma majanduse elavdamise kavasid kooskõlastada, et väljuda ebatavaliselt tugevast tormist võitjana.
Tänaseks on meil kokkulepe majanduse parandamise kohta umbes 1,5% ELi SKP võrra, seda vastavalt komisjoni soovitustele.
Selles kooskõlastatud kavas käsitletakse majanduslangust, eriti suuremat abi ühiskonna vähem kaitstud liikmetele.
Samal ajal võimaldab see meil oma majandusse investeerida, et majandust vastavalt tulevikuprobleemidele kohandada.
See tähendab, et käesolev kriis annab meile võimaluse suurendada investeeringuid sotsiaalsesse Euroopasse ning Euroopa reformidesse.
Komisjoni 23. jaanuaril 2008 esitatud seadusandlikust algatusest tulenevalt ning Euroopa Parlamendi suure panuse toel olid 27 liikmesriiki ühehäälselt nõus võtma endale kohustuse muuta Euroopa roheliseks ning tulevastele põlvkondadele madala energia tarbimisega majanduseks.
Kokkuleppes meie kliimapoliitikast ja energiast on eesmärgiks 2020. aastaks 3 korda 20% saavutamine.
See ajalooline läbimurre, kui see leiab homme siin täiskogus kinnitust, annab märku Euroopa kui partneri võidust, teisisõnu Euroopa institutsioonide võidust, kus on tehtud koostööd liikmesriikidega käsikäes, juhindudes võimsast ühisest soovist edu saavutada.
Siinkohal soovin korrata tänuavaldusi nõukogu eesistujariigile Prantsusmaale Euroopa kui partneri edu saavutamise eest.
Austatud president, teie eesistujariigi staatuse kehtimise ajal on esinenud mõningaid erakordselt pingelisi poliitilisi olukordi, nagu te meile äsja meenutasite: enneolematu finantskriis, Venemaa ja Gruusia vaheline sõda.
Teie eesistujariik tegeles nende probleemidega tõhusalt ja rahulikult ning julgen öelda, et loomupärase ande ja teatraalsusega.
Prantsusmaa on tagasi Euroopas, ütlesite õhtul, mil osutusite valituks, ning me ei kahtle selles hetkegi: ütleksin isegi, et meil pole olnud hetkegi, et selles kahelda, mille üle meil on hea meel.
Seetõttu soovin siiralt õnnitleda president Nicolas Sarkozyd ning kogu eesistujariigi Prantsusmaa meeskonda - tema valitsuse liikmeid, diplomaate ja eksperte.
Te olete teinud silmapaistvat tööd.
Tänan teid Euroopa nimel.
(Aplaus)
Peatudes Euroopa kui partneri edul, soovin lisada, et olen väga uhke komisjoni etendatud keskse rolli üle, selle suutlikkuse üle võtta endale poliitiline initsiatiiv, mis põhines tugeval tehnilisel ettevalmistusel ning tehtud ettepanekute asjakohasusel.
Komisjon on tõestanud, et on endiselt asendamatu poliitiliste unistuste elluviimise hoob.
Just kliimamuutuste ja energia komisjoni ettepaneku põhjal, mis sai alguse 2005. aasta sügisel Hampton Courtis, 2007. märtsi eesmärkides saavutatud poliitilise kokkuleppe kaudu ja eesistujariigi Saksamaa juhtimisel, lõpetades 2008. jaanuari seadusandlike ettepanekutega, suutsid liikmesriigid jõuda ühehäälse kokkuleppeni.
29. oktoobril ja 26. novembril komisjoni esitatud ettepanekute põhjal õnnestus liikmesriikidel jõuda kokkuleppele ühise taastamiskava suhtes.
Tugev toetus neile ettepanekutele on võimaldanud meil alustada uut ajajärku Euroopas ning rõhutaksin seda, et ilma eesistujariigi pühendumuseta poliitilisemale Euroopale oleks olnud vägagi raske - kui mitte võimatu - nende kohustuste täitmist saavutada.
Arvestage, et ma olen töötanud koos Euroopa Ülemkogu üheksa presidendiga ning võin teile kinnitada, et tänapäeval on väga keeruline saavutada 27 liikmesriigi vahel konsensust, sest täiesti loomulikult võivad mõnikord prioriteedid olla üsnagi erinevad.
Seetõttu vajame Euroopas sellelaadset partnerlusvaimu.
Lõpetuseks, soovin endiselt Euroopa kui partneri edu teemal avaldada tunnustust Euroopa Parlamendi suurepärasele tööle viimastel kuudel, eriti kliimamuutuste paketi kallal töötamisel.
Miski ei oleks osutunud võimalikuks ilma parlamendi pühendumuseta ja ilma teie raportööride, komisjonide esimeeste ja poliitiliste fraktsioonide koordineerijate väsimatu tööta.
Kolmepoolsetes kõnelustes sel nädalavahetusel saavutatud lõppkompromiss kannab ilmselgelt selle pühendumuse kvaliteedimärki, olgu siis teemaks kas heitkogustega kauplemise skeem, tööjõu jaotus, taastuvenergia või süsiniku kogumine ja säilitamine, millega seoses on parlamendi esitatud väited muutnud võimalikuks selle rahastamiseks kasutatavate kvootide mahu tõstmise 300 miljoni tonnini.
Algusest peale on Euroopa Parlament näidanud, et mõistab globaalset konteksti: see on Euroopa projekt, kuid hõlmab ka globaalsetele jõupingutustele ning meie strateegia nurgakivile kaasa aitamist, pidades silmas järgmisel aastal toimuvaid Kopenhaageni läbirääkimisi.
Seetõttu loodan, et homne täiskogu istung kiidab suure enamusega heaks selle töö tulemused.
Teie käes, Euroopa Parlament, on viimase ukse võti, mis võimaldab 21. sajandi Euroopal lendu tõusta.
Euroopast saab esimene globaalne tegija, mis võtab vastu õiguslikult siduvad määrused, et kahandada kasvuhoonegaaside heitmeid 2020. aastaks 20% võrra, pühendudes samas osana rahvusvahelisest kokkuleppest 30% eesmärgile.
Seda kokkulepet suure häälteenamusega vastu võttes edastab parlament meie partneritele selge sõnumi.
Ühtlasi vajame partnerite - eriti meie USA partnerite - kaasatust, mistõttu, nagu ütlesin Euroopa Ülemkogu lõppedes, nüüd, kui meie, eurooplased, võtame selles küsimuses juhtpositsiooni enda kätte, võime oma USA sõpradele öelda: "Jah, te saate hakkama!
Meie saame hakkama; jah, te saate hakkama!”.
See on sõnum, mis tuleb Ameerika Ühendriikidele edastada, et koos meiega töötades võivad nad saavutada tõelise globaalse kokkuleppe.
Maailm meie ümber muutub, nii ka Euroopa.
Koos oleme võtnud vastu mitmeid olulisi otsuseid, et anda Euroopa Liidule globaliseerumise ajastul edu saavutamise vahendid, et kaitsta kodanikke majandus- ja finantskriisi kõrvalnähtude eest, et luua jätkusuutliku arengu teele naasmise tingimused ning juhtida finantssüsteemi ja ülemaailmse juhtimise reformiks tehtavaid jõupingutusi.
Viimastel kuudel oleme läbinud pika tee nende probleemidega tegelemisel - väljendugem selgelt - endiselt on eesseisvatel nädalatel ja kuudel paljutki teha.
Kliimamuutuste küsimuses tuleb meil pöörata oma tähelepanu Kopenhaagenisse viivale teele.
Ülemaailmse juhtimise, eriti finantssüsteemi reformimise seisukohalt tuleb meil valmistuda Londonis toimuvaks G20 tippkohtumiseks.
Majanduse elavdamise kava seisukohalt tuleb neil viia poliitiline kokkulepe konkreetse tegutsemise tasandile.
Neis kõigis valdkondades jääb edu võtmeks ühenduse institutsioonidevaheline pidev koostöö.
Eriti, mis puudutab finants- ja majanduskriisi, vajame parlamendi ja nõukogu kui kaasseadusandjate ning eelarveasutuste tuge.
Mul on võimalus seda teemat homme hommikul Euroopa Parlamendi esimeeste konverentsil põhjalikumalt arutada, kuid lubage mul nüüd anda lühiülevaade sellest, mis seisab ees.
Mis puudutab ühenduse eelarvet, siis kiirendame hüvitiste ettemaksmist alates 2009. aasta algusest, et liikmesriigid saaks varem ligipääsu kuni 1,8 miljardile eurole.
Täna võtab komisjon vastu ettepaneku kohaldada Globaliseerumisega Kohanemise Euroopa Fondi vastavalt valitsevale olukorrale ning soodustada ligipääsu.
Mis puudutab ühenduse eelarvest kulutamata raha, siis Euroopa Ülemkogu on andnud komisjonile loa teha ettepanek üleeuroopalise energia sidumise ja lairiba infrastruktuuri projektide rahade ümber jaotamise ning energiatõhususele kaasa aitamise kohta.
Me näeme vaimusilmas 5 miljardi euro suurust summat 2009. ja 2010. aastal.
Oluline summa eraldatakse süsiniku kogumise ja säilitamise näidisprojektidele, heitkogustega kauplemise süsteemi rahastamise täiendamisele.
Loodan selle parlamendi toetusele, et veenda kõiki seni vastuhakku osutavaid isikuid neid seni kulutamata rahasummasid kasutama.
Ma usaldan eesistujariiki Prantsusmaad Euroopa Ülemkogu selgete poliitiliste järelduste tõelisuseks muutmisel.
Olgem selles osa konkreetsed.
On oluline, et Euroopa Ülemkogu ilmutatud edasipüüdlikkust tunnustataks kõigil otsuselangetamise protsessi tasanditel.
Liikmesriikide investeeringute kiirendamiseks teeb komisjon käesoleval nädalal ettepaneku riigiabi miinimumläve kaheaastaseks ajutiseks maksuvabastuseks, suurusjärgus kuni 500 000 eurot.
Ühtlasi soovin mainida 2009. ja 2010. aastal kiirendatud menetluse kasutamist avalike hangete direktiivides, võttes arvesse valitsevaid erandlikke asjaolusid.
Kuid lubage mul selgelt väljenduda.
Samas, kui käesolev kriis nõuab kiirendatud menetlust, ei tohi see mingil juhul toimida konkurentsi või riigiabi määruste edasi lükkamise ettekäändena, mis on meie ühisturu selgrooks.
Meil tuleb säilitada oma siseturu terviklikkus.
See on üks olulisemaid Euroopa saavutusi - praeguses olukorras on muide selleks euro.
Seetõttu tuleb meil säilitada stabiilsuse ja majanduskasvu pakt ning siseturu reeglid, kui soovime saada tõeliselt euroopalikku vastust.
Komisjon tagaks ka selle, et liikmesriigid austaks oma seotust koordineeritult riiklike jõupingutuste tegemisega.
Me teeme seda oma hästi testitud vahendite abil, milleks on Lissaboni majanduskasvu ja töökohtade loomise strateegia ja stabiilsuse ning majanduskasvu pakt.
Me elame erakordsel ajastul, mis nõuab erakordseid meetmeid.
Eesistujariik Prantsusmaa on mänginud lühiajalisel kriisi juhtimisel olulist rolli, kuid ka Euroopa suunamisel pikaajalise jätkusuutliku arengu taastumise rajale, kuid lähikuudel on veel paljutki teha.
Ma usun, et Euroopa partnerlust Euroopa Komisjoni, Euroopa Parlamendi ja nõukogu vahel säilitades, saadab meid kõigile eurooplastele kasu toov edu.
<D>
Praegune olukord on selline, et noored inimesed kipuvad olema vanema põlvkonnaga võrreldes uute tehnoloogiate kasutamisel suuremad asjatundjad.
Internetis pole laste ja noorte jaoks mingeid saladusi ning üldiselt teavad lapsed ja noored oma vanematest paremini, kuidas Internet toimib.
Samal ajal ohustab psühholoogiline vägivald Internetis lapsi ja noori kõige enam.
Vastavalt andmetele, mis on kogutud laste Interneti-kasutuse uurimiseks korraldatud kampaania käigus, on pool kõigist Internetti kasutavatest poolakatest langenud Internetis solvamise, alandamise ja ähvarduste ohvriks.
Laste puhul on olukord veel tõsisem.
Üle 70% noortest Interneti kasutajatest on vaadanud pornograafilise või erootilise sisuga materjale ning üle poole on vaadanud julmi ja vägivaldseid stseene.
Tuleb siiski rõhutada, et valdav osa neist noortest sattus sellistele materjalidele juhuslikult ega otsinud neid teadlikult.
Ainult 12% lastest tunnistas, et nad otsisidki sedalaadi veebisaite.
Ma tsiteerin seda statistikat Euroopa Parlamendis selleks, et juhtida oma kodumaa näitel parlamendiliikmete tähelepanu sellele, kui tõsine oht meie noorimaid kodanikke ähvardab.
Seetõttu olen ma veendunud, et laste kaitseks kavandatud programm tuleb tingimata ellu viia.
<D>
(EL) Proua juhataja, täna arutatav raport ja üldisemalt algatus on vajalik, aga kardan, et selle tulemuslikkus on kaheldav.
See on pigem kätte tulistamine kui ravi.
Euroopa pidi midagi ette võtma, sest kriis on sügav ja midagi oli vaja teha, aga arvan, et see ei ole piisavalt hea.
Esiteks ei ole seda raha kriisi jaoks piisavalt ja puudub garantii, et see jõuab nendeni, kes seda kõige rohkem vajavad.
Nii energeetika kui ka lairiba-Internet on olulised sektorid, aga me ei saa olla kindlad, et need on eelissektorid ja - veelgi enam - sektorid, mis loovad juurde töökohti ja tekitavad majanduskasvu, mida meil vaja on.
Teiseks, nagu kõik kolleegid on öelnud, ei tea me endiselt, kas, millal ja kust tuleb suur osa ehk peaaegu pool sellest rahast - umbes 2,4 miljardit.
Rääkisime ühel päeval eelarvekomisjonis volinik Kallasega, kes ei oska praegu meile öelda, kust need assigneeringud tulevad.
Kolmandaks pakume lahendusi, mis ei aita meil probleeme pikas plaanis kõrvaldada, ja see on ehk kõige olulisem.
Põllumajanduspoliitikas üle jäänud raha kasutamine ei ole lahendus; põllumajandus- ja regionaalpoliitika ning liidu teiste vajaduste vahelise tasakaalu nihutamine ei ole lahendus.
Euroopal on kriisi ajal vaja üldist kava, mida praegu ei paista olevat.
Kardan, et Euroopa Liit on selle võimaluse käest lasknud ja seda on teinud peamiselt komisjon ise.
<D>
komisjoni liige. - Seoses piirikontrolliga peab tollikontroll tasakaalustama paljude ELi finants-, turvalisus- ja julgeolekuhuvide kaitset seaduslike kauplejate huvidega.
Selleks töötati välja ühenduse riskijuhtimisraamistik, mis võimaldab korraldada tollitegevust turva- ja ohutuskontrolli ühiste riskikriteeriumide ja -standardite alusel.
Igal aastal kontrollitakse ELis 1,5 miljonit tonni mere- ja 12 miljonit tonni lennutranspordiga veetud kaupa.
Euroopa Liidu toimimise lepingu artikli 209 lõike 1 kohaselt vastutavad liikmesriikide tolliametid ELi asjaomaste õigusaktide kohaldamise eest.
Seepärast vastutavad nad tollikontrolli korraldamise eest liikmesriikide piiril ja ka mujal vastavalt riskijuhtimise meetoditele, mis on kindlaks määratud ELi tolliseadustikus.
Mis puudutab sigarettide salakaubavedu, siis komisjon täidab innukat osa liikmesriikide abistamisel, et võidelda rahvusvahelise sigarettide salakaubanduse vastu ja lõhkuda kuritegelikud jõugud, kes sellega tegelevad.
Rääkides konkreetsemalt, siis Euroopa Pettustevastane Amet (OLAF) aitab kogu ELis õiguskaitseasutusi juhtumite lahendamisel ja kooskõlastab liikmesriikide ning kolmandate riikide vahelisi olulisi tollieeskirjade rikkumiste ja kuritegude alaseid uurimisi.
Tolliküsimustes antava vastastikuse haldusabi ja paljude ELi ning kolmandate riikide vaheliste lepingute sätete alusel korraldab OLAF ELi liikmesriikide ja kolmandate riikide ühiseid tollioperatsioone, mis on suunatud konkreetsete probleemide lahendamisele, näiteks operatsioon Matthew II, milles käsitletakse maanteetransporti idapiiril, või operatsioon Sirocco, milles keskendutakse süvamere konteinervedudele Hiinast ELi.
OLAF annab liikmesriikidele ka rahalist abi programmi Herakles II raames, milles käsitletakse konkreetselt sigarettide salakaubandust, näiteks piiriületuskohtades kasutatavate eriotstarbeliste läbivalgustamisseadmete ostmiseks ning piirkondliku tegevuse korraldamiseks.
Peale selle allkirjastati 2010. aastal koostöölepingud ettevõtetega British American Tobacco ja Imperial Tobacco Limited ning 2004. aastal ettevõttega Philip Morris International ja 2007. aastal ettevõttega Japan Tobacco International.
Need õiguslikult siduvad lepingud näevad ette arvukalt meetmeid, millega tahetakse vähendada nende ettevõtete toodete osakaalu ebaseaduslikul tubakaturul.
<D>
kirjalikult. - Kõnealuse resolutsiooni kaasautorina toetan ma atlandiülese majandusnõukogu protsessi realistlikke kavatsusi.
EL ja Ameerika Ühendriigid peavad endale võtma ülesandeks leida algatusi tõkete vähendamiseks.
Eriti tervitan ma stabiilseid edusamme, mida on tehtud seoses finantstalituste, rahvusvaheliste finantsaruandlusstandardite ja maakleri/vahendajaga sõlmitud lepingutega.
Teha on vaja rohkem ja uurida tuleb ka muid teid, nende seas mitmepoolset lähenemisviisi.
Mulle valmistab aga muret, et mõlemad pooled ei peaks jääma ootama lahendusi, mis võivad meievahelised erinevused kaotada, aga võivad seda ka mitte teha.
Selle asemel on vaja teha tublisti tööd ja see ei ole ilmsem kui kindlustusvaldkonnas ja eriti sellega kaasnevas küsimuses.
Atlandiülene majandusnõukogu ei ole iseenesest majandusküsimus.
See käsitleb meie suhte süvendamist regulatiivtasandil, mis parandab meie tööstuste tulemuslikkuse avatust ja tõhusust ja mis tuleb toime mineviku nõrkade vabandustega.
Nüüd seisab meie ees suurenev väljakutse maailmas, milles ELi ja Ameerika Ühendriikide huvi seisneb süsteemide omamises, mis edendavad protektsionismi ja isolatsionismi asemel majanduskasvu.
Atlandiülene majandusnõukogu aitab kaasa ELi ja Ameerika Ühendriikide vahelise läheduse suurendamisele, kuid ei tasu toetuda ainuüksi atlandiülese majandusnõukogu saavutustele.
Vaja on teha rohkem, et kaasata selline lähenemisviisi meie igapäevastesse kaalutlustesse antud tasandil.
Läbikukkumist on meie poliitiliste majanduste põhjal liigagi kerge ennustada - selle hirmu ületamiseks tuleb teha palju tööd.
<D>
raportöör. - (EL) Härra juhataja, fraktsioonilise kuuluvuseta parlamendiliikmete arv võib ettenägematutel asjaoludel igal ajal kasvada.
See on kooskõlas olemaolevate fraktsioonide poliitilise ühtekuuluvusega ja võimalusega jõuda konsensusele fraktsioonilise kuuluvuseta parlamendiliikmete seas, eeldusel, et neid on piisavalt fraktsiooni moodustamiseks.
Õigusloomega seotud poliitikast rääkides, siis kodukorra sätted, mis puudutavad esimeeste konverentsi koosseisu, ei peaks olema piiravad olukorras, kus fraktsioonilise kuuluvuseta parlamendiliikmete arv on väike.
Euroopa Parlamendi kodukord sisaldab peamiselt pika-ajalise kehtivusega sätteid.
Neist peaks kasu olema mitte ainult õigusloomega või muudatusettepanekutega seotud tegevuses, vaid ka muutuvates olukordades tulevikus.
Sel põhjusel ei tohiks juhtumipõhised olukorrad, mis igal hetkel võivad tagasi pöörduda esialgsesse status quo seisundisse, iga kord päädida uute määruste vastuvõtmisega.
Nimetatud teema puudutab parlamentaarset suveräänsust, parlamentaarset autonoomiat ja parlamendi iseregulatsiooni võimet, ja ma palun hääletada selle poolt.
<D>
- Härra juhataja, ma olen üks nendest inimestest, kes soovib, et Interneti-vabadus jääks kestma.
Interneti loojatel oli suur usk inimeste loomulikku headusse ja ma kaldun nende usku jagama.
Kahjuks peame aga Internetis, nagu ka igasuguses inimühiskonnas, seisma sageli vastamisi kurva tõsiasjaga, et nende kaitsmiseks, kes ei suuda ennast ise kaitsta, tuleb kehtestada õigusnormid.
Üksikisiku turvalisus on samasugune põhiõigus nagu õigus sõnavabadusele ja eneseväljendusele.
Lõpetada tuleb niisugused põlastusväärsed nähtused nagu lapsporno ja pedofiilia, aga ka Interneti-pettused.
Me ei saa sallida mitte ühtegi Interneti-kurjategijat ja kuna see teema on praegu meie huvi keskmes, soovin juhtida teie tähelepanu ühele tunduvalt vähem arutamist leidnud asjaolule - nimelt on Internetis hulgaliselt lehekülgi, mis õhutavad vihkamisele, vägivallale ja sallimatusele igasuguste vähemuste, sealhulgas etniliste vähemuste vastu.
See on üks Internetiga seonduvaid aspekte, mis vajab meie tähelepanu.
Me peame veenduma, et ka vähemused tunnevad end kaitstuna.
See on vastuvõetamatu, et paljud äärmuslikud rühmitused kasutavad Internetti vihkamise ja ksenofoobia õhutamiseks.
<D>
fraktsiooni PPE-DE nimel. - (IT) Proua juhataja, volinik, daamid ja härrad, minu fraktsioon ootas tänast volinik Ferrero-Waldneri algatust suure huviga.
Tahaksin teda veel kord tänada ning öelda, et komisjoni 20. mail vastu võetud teatis pakkus väga huvitavat lugemisainet.
Avaldame kiitust president Sarkozyle, kes palli veerema lükkas ning äratas Euroopa Ülemkogu huvi ja edendas Vahemere-poliitika uuendamist, mida minu fraktsioon toetab ning loodab, et see on konkreetne ja kiire.
Me teame, kui keeruline on järgida Barcelona protsessi ambitsioonikaid eesmärke.
Ühest küljest valmistab raskusi lahendamata Lähis-Ida konflikt ja pinge Lääne-Saharas.
Seatud eesmärkide täitmist takistab ka lõhe, mis lahutab meid mõnikord meie naaberriikide demokraatlikest, majandus- ja sotsiaalmudelitest.
Need on kõik tõsised küsimused ja muudavad asjad keeruliseks, kuid ei tohiks kujutada endast ettekäänet viivituste või meelemuutuste põhjendamiseks.
Usume, et president Sarkozy poliitiline algatus ja Euroopa Komisjoni toetus liiguvad õiges suunas, nimelt annavad meie poliitilistele püüdlustele sisu ja tõepärasuse.
Selleks määratles komisjon lisaks juba kavandatavale tegevusele (merekiirteed, Vahemere saastest puhastamine, keskkonnajuhtimine, kodanikukaitsealane koostöö looduskatastroofidega toime tulemiseks ning Vahemere päikeseenergia kava) neli projekti, mida meie volinik täna hommikul meelde tuletas.
Kõik need projektid on olulised ning selle asemel, et neil praegu pikemalt peatuda, teeme seda siis, kui komisjon on esitanud rohkem üksikasju.
Need projektid toimivad elluviimisel uskumatult olulise edasiviiva jõuna, andes nii Barcelona protsessile uue elujõu kui ka täiendades juba kasutusel olevaid, kuid lõpuleviimata meetmeid.
Tuletaksin meelde aastaks 2010 kavandatavat vabakaubanduspiirkonda: volinik, me peaksime sellest rohkem teadma, nagu ka assotsiatsioonilepingutes ja teiste käimasolevate projektide raames seatud eesmärkide hetkeseisust.
Lõpetuseks tahaksin seoses mõistliku aja jooksul lõpule viidavate käegakatsutavate projektidega meelde tuletada, et sarnaselt mere infrastruktuurile ja põhja-lõuna ühendusele vajavad tõuget ka lõuna-lõuna kiirtee koridor, mis ühendab Vahemere lõunakalda riike; see süsteem tuleb lisaks siduda Euroopaga.
Peale selle on vaja laenukava, mis pakub abi Lähis-Ida veepoliitika ja infrastruktuuriga seotud küsimustes.
Lõpetuseks tahaksin juhtida nõukogu ja komisjoni tähelepanu kahele küsimusele.
Esimene on seotud Euroopa-Vahemere piirkonna parlamentaarse assamblee haldamise ja toimimisega.
Euroopa Liit on võtnud Lähis-Idas suuri kohustusi ning me loodame, et neile järgneb poliitiline tegevus.
Kas nõukogu võiks öelda, millised on niisuguse tegevuse tegelikud ja praktilised väljavaated?
<D>
Proua Panayotopoulos-Cassiotou raportis soovitatakse lükata tagasi komisjoni muudatusettepanek Euroopa Parlamendi ja nõukogu direktiivile, millega muudetakse direktiivi autovedude alase liikuva tegevusega hõivatud isikute tööaja korralduse kohta.
Hääletasin raporti poolt, kuna sellega lükatakse tagasi Euroopa Komisjoni muudatusettepanek, mille vastuvõtmisel ei oleks võimalik kõrvaldada puudusi, mis tuvastati eeskirjade rakendamise ja järelevalve käigus seoses sõidu- ja puhkeaja otsese mõjuga ohutusse ja põhiõigustesse.
Lisaks puudub selgitus direktiivi rakendusala ning võimalike järelevalve meetodite kohta.
Igal juhul peavad liikmesriigid sellel alal ainuvastustust kandma.
Lõpuks ei määratle muudatusettepanek paremini FIEde ja ringi liikuvate töötajate mõisteid, mis ongi hea, sest selles peitubki direktiivi tõeline küsimus.
Kas peaksime jätma kõik FIEdest juhid sellest direktiivist välja?
Selle keeruka probleemi küsimus on veel lahenduseta.
Lisaks on laialt levinud tava, et juhid töötavad vale-FIEdena, olles samas palgal ettevõtetes, mis eiravad kasumi nimel sõidu- ja puhkeaja eeskirju.
<D>
Suur tänu Euroopa Komisjoni presidendile.
Nüüd sooviksin tervitada Joachim Opitzi, kes on täna samuti meiega ja esindab kõiki eelmisi peasekretäre.
Nüüd on meil taas meeldiv võimalus kuulata Euroopa Liidu Noorteorkestrit.
(Lühike ettekanne Euroopa Liidu Noorteorkestri poolt)
(Tugev aplaus)
(Täiskogu tõusis ja kuulas Euroopa hümni)
(Istung peatati kell 16.15 ja see jätkus kell 16.20)
<D>
Härra juhataja, tahaksin nagu teisedki õnnitleda raportööre.
Kuid oma märkustes kasutaksin ma kolme L-i asemel, mida Jean-Claude Martinez kasutas ja mis, kui ma õigesti mäletan, tähendasid litaaniat, liturgiat ja letargiat, kasutaksin ma pigem kolme K-d, mis oleksid kohaldamine, käivitamine ja kujutlusvõime.
Esiteks tahaksin ma tänada raportööre, eriti härra Virrankoskit, et nad lisasid paar lõiget eelarve järelevalve kohta.
On äärmiselt tähtis, et me mõtleksime kuludele vastavate tulude saamisele.
Kuigi otseselt seda mõistet ei ole resolutsiooni kaasatud, leiab kahtlemata sisimas igaüks, et me peame olema võimelised oma erikomisjonidega tegelikke rahalisi kulusid selgitama, seda mitte ainult käesoleval perioodil, vaid ka riiklike haldusdeklaratsioonide olemasolu abil, mida, nagu näib, paljud liikmesriigid tõrguvad ikka veel koostamast.
Teiseks tahaksin ma tänada nii raportööre kui ka volinikku, et nad minu abil ettevalmistatud 2007. aasta eelarve kohaselt kohaldasid lisatud katseprojekte ja ettevalmistavaid projekte.
Neid oli päris mitu, ja on tore täheldada teatavat järjepidevust läbi 2008. aasta, eriti seda, et on kaasatud katselised teabevõrgud, aga ka ELi, Hiina ja India projektid.
See toob mind mu viimase punkti juurde, milleks on kujutlusvõime.
Einstein ütles, et kujutlusvõime on tähtsam kui teadmised.
Me oleme käesoleva arutelu käigus näinud, et paljud kolleegid - härra Mantovani, pr Guy-Quint ja teised -, ka mina, mõistame alati hukka asjaolu, et meil on neljandas, välistegevuste rubriigis, liiga vähe raha.
Me teame väga hästi, et seda on vähe, seetõttu esitaksin käesolevas etapis, eelarve läbivaatamise eel, ühe palve: võib-olla peaksime natuke rohkem kujutlusvõimet kasutama, et näha, mida Euroopa Liidult tulevikus ülemaailmsetele tuleviku väljakutsetele vastamisel oodatakse ja missugune peaks olema Euroopa Liidu roll ülemaailmses abistamises ja ülemaailmse majanduse toimimises, ning siis tegema kindlaks, et meil on olemas vahendid, et rakendada seda, mida me oma poliitikatena kohustuseks võtta soovime.
<D>
(HU) On tulnud aeg viia läbi põhjalik ja kasulik arutelu geenitehnoloogia kohta Euroopas, sest praegu oleme kuulnud üksnes religioosset poleemikat, mis paljudel juhtudel lihtsalt süvendab kartusi.
Teadust ei saa ega tohi peatada.
Rahvastiku ja toiduhindade kasvu silmas pidades ei saa me jätta kasutamata võimalusi, mida meile pakuvad bio- ja geenitehnoloogia.
Keskkonnasäästlik areng ei saa toimuda ilma nende valdkondadeta.
Minu esitatud märtsis heakskiidetud biogaasi käsitleva raportiga näitas Euroopa Parlament üles üksmeelt bioenergia eesmärgil kasvatatavate geneetiliselt muundatud taimede litsentsimise kohta.
Ehkki Ungari parlamendierakonnad olid küll üksmeelel geneetiliselt muundamata põllumajanduse säilitamise kohta, tuleb sellesse eesmärki suhtuda siiski kui illusiooni.
Kaheksakümmend viis protsenti loomasöödana imporditud sojast on praegu geneetiliselt muundatud.
Ilmselgelt ei ole geneetiline muundamine mäng, sellega kaasnevad ohud on väga suured.
Hädavajalik on luua liidu tasandil usaldusväärne, teadusel põhinev eriotstarbeline järelevalveasutus, mis oleks sõltumatu asjaomastest ettevõtjatest ning suudaks kontrollida geneetiliselt muundatud tooteid, tagada kaitset ohtude eest ning kõrvaldada põhjendamatuid kartusi.
Ühest küljest avaldavad GMOdega tegelevad rahvusvahelised ettevõtted mõnevõrra vastumeelselt üksikasjalikke andmeid toodete kohta ega osale teaduslikes katsetes, ehkki tarbijakaitse seisukohast oleks see möödapääsmatu nõue.
Teisest küljest on GMOde vastased esitanud palju segadusse ajavat teavet ja põhjustanud teaduslikult tõestamata hirmulugude tekkimist.
Sellepärast ongi kõnealune arutelu nii oluline.
Tänan tähelepanu eest.
<D>
nõukogu eesistuja. - Nagu austatud liige ka teab, ei kommenteeri nõukogu Euroopa Liidu liikmesriikide riigijuhtide kõnesid.
Olen aga loomulikult president Sarkozy arvamuse teadmiseks võtnud, mis on ELi väga tähtsa liikmesriigi juhi arvamus.
Kas me hakkame progresseeruma täiustatud kaitsega Euroopa suunas või mitte, jääb nõukogu otsustada, ning nagu te võite ette kujutada, ei saa ma nõukogu otsust ette näha.
Kui see on nõukogu otsus, ja nagu teada on kaitse spetsiifiline ala, mille puhul on vajalik väga tugev konsensus, siis on meil loomulikult võimalus seda kurssi järgida, kuid otsus on ilmselgelt nõukogu teha.
Mul ei ole kristallkuuli ning seetõttu ei saa ma teile, kui kaugele selle ideega minnakse.
Me saame seda näha, kuid kuna see on president Sarkozy ettepanek, kuulatakse seda loomulikult väga tähelepanelikult nagu teisigi tema soovitusi.
Teema: Ühinemisläbirääkimised Makedooniaga
Milline on nõukogu hinnang tasemele, mis Makedoonia ELile lähendamisega seoses saavutatud on, ning millal peetakse võimalikuks või soovitavaks määrata ühinemisläbirääkimiste alguskuupäev?
<D>
kirjalikult. - (CS) Lõuna-Kaukaasia on väga huvitav piirkond, mille üle Euroopas juba kakssada aastat jätkuvalt arutletud on.
Selle aja jooksul on piirkonnas leidnud aset Venemaa, Iraani ja Türgi huvide konfliktid.
Maastiku ebatasased piirjooned ja rikas ajalugu vihjavad tohututele etnilistele ja usulistele probleemidele.
Nüüd on selle piirkonna avastanud ka EL.
Tõesti imetore, kuidas Heidi Tagliavini on omandanud Gruusia läbirääkimiste põhjal suurepärased teadmised kogu piirkonnast, sealhulgas nii ajaloolises kui ka tänapäevases kontekstis.
Võtan tegelikult ta ees mütsi maha.
Suurepärane on näha, kuidas raporti, mis käsitleb vajadust ELi Lõuna-Kaukaasia strateegia järele, autorid on märkinud ära sellise organisatsiooni nagu Euroopa Julgeoleku- ja Koostööorganisatsioon.
Kahju, et ilmselgelt on ebaõnnestunud mainida selle piirkonna riikide ja Iraani suhteid ning samuti Türgi sealseid täpsemaid kavatsusi.
Autorid on unustanud Kosovo vabariigi n-ö kuulsusrikka deklaratsiooni ning nende varjamatud rünnakud Venemaa suhtes ning Abhaasia ja Lõuna-Osseetia kohalike valimiste mittetunnustamine hõlmab sõnastust "okupeeritud alade de facto organid”.
See meenutab mulle väga Lord Runcimari missiooni tulemusi sõjaeelses Tšehhoslovakkias.
Sellest hoolimata usun, et asjassepuutuvatel parlamendiliikmetel on lähitulevikus võimalus täiendada oma teadmisi selle Euroopa osa kohta ja olla järgmisel istungjärgul tasakaalustatum.
Eespool nimetatud põhjustel jääb Euroopa Ühendatud Vasakpoolsete / Põhjamaade Roheliste Vasakpoolsete liitfraktsioon resolutsiooni lõpphääletusel erapooletuks.
<D>
Härra juhataja, kui 2004. aastal võeti vastu määrus, mis käsitleb turvaelemente ja biomeetriliste andmete lisamist Euroopa passidesse, ei näinud liikmesriigid ette ühtegi erandit sõrmejälgede andmise kohustusest.
Tegelik kogemus näitab, et olemasolev tehnoloogia ei taga endiselt alla 12 aasta vanuste laste sõrmejälgede piisavat usaldusväärsust, nii et neid saaks kasutada passide turvaelemendina.
Seetõttu on mul hea meel, et leidsime liikmesriikidega kompromissi - kehtestada biomeetriliste andmete kogumise vanusepiiriks 12 eluaastat, kuid sätestada tingimus, et iga kolme aasta järel tuleb see läbi vaadata.
Omalt poolt kiitsime selle erandi heaks nende liikmesriikide puhul, kes on juba vastu võtnud õigusakti üle kuue aasta vanuste laste kohta.
Sedalaadi andmete kasutamine oleks lubatud üksnes siis, kui need pakuksid tõepoolest meie lastele kaitset.
Ent seda nad ei tee.
Me oleme siiski valmis tehnoloogia positiivseteks muutusteks selles valdkonnas.
Meie jaoks on esmatähtis tagada üksi reisivate laste turvalisus ning hoida ära lapseröövid ja lastega kauplemine.
Selliste andmete lisamine passidesse annab eksliku turvatunde, sest see ei takista lapsel vanema nõusolekuta piiri ületamast.
Liikmesriikidega leitud kompromiss võimaldab komisjonil esitada aruande üksi reisivate ja välispiire ületavate alaealiste suhtes kehtivate nõuete kohta.
Nii võimaldab see aruanne välja pakkuda algatusi, et tagada Euroopa lähenemisviis eeskirjadele, mis puudutavad liikmesriikide välispiire ületavate laste kaitset.
Lõpetuseks tuleb passides olevaid biomeetrilisi andmeid kasutada üksnes dokumendi ehtsuse kontrollimiseks ja selliseid tundlikke isikuandmeid nagu biomeetrilised andmed võib kasutada üksnes kooskõlas rangete andmekaitse-eeskirjadega.
<D>
fraktsiooni GUE/NGL nimel. - (FR) Austatud juhataja, austatud komisjoni president, austatud nõukogu eesistuja, daamid ja härrad, Euroopa Ülemkogul oleks targem hoiduda üles näitamast mis tahes ülbust Iirimaa rahva suhtes, kes kõigest kasutasid oma põhiseaduses seisvat demokraatlikku õigust.
Selle asemel et kutsuda üles ratifitseerimisprotsessi jätkama, püüdes sellega isoleerida seda uut musta lammast, oleks parem võtta tõsiselt ette selge olukorra analüüsimine.
Iirimaa vastuseis oli eriti tugev töölisklassi hulgas ja ma tuletaksin teile meelde, et osalusmäär oli palju kõrgem kui varasemalt; minu fraktsiooni arvates näitab see, et praeguse Euroopa mudeli õiguspärasust ümbritsev kriis järjest süveneb.
See kriis oli juba prantslaste ja hollandlaste vastuhääle keskmes; see väljendub mujal teisiti, kuid on alati üheks põhiliseks elemendiks.
Meenutage laiaulatuslikke proteste Bolkesteini direktiivi vastu; mõelge arutelule, mis tekkis pärast Lavali ja Vikingi afääre eriti Skandinaavia riikides või Saksamaal pärast Rüfferti kohtuotsust.
Seoses sellega sooviksin ma öelda oma sõbrale Martin Schulzile, et ma nõustun täielikult sellega, mida ta ütles härra McCreevy kohta.
Probleem on selles, et need otsused - otsused, mida ma just mainisin - võeti vastu mitte härra Mr McCreevy poolt, vaid Euroopa Kohtu poolt konkreetsete artiklite alusel (Lissaboni lepingusse lisatud kehtivate aluslepingute artiklid 43 ja 49).
Mõelge ühtlasi Rumeenias toimunud nn odava Euroopa vastase võimsa Dacia streigi poliitilisele mõjule.
Vaadake viimases hädas põllumajandustootjate või väikekalurite viha.
Nende olukorra põhjustajaks on põhiliselt ja eelkõige Euroopa praegune majandus- ja sotsiaalne mudel: kindluse pakkumise asemel viib see suurema ebakindluseni.
See on probleemiks number üks.
Teine asjaolu on liidu toimimise viis.
Otsused võetakse vastu inimestest kaugel ja ilma nende osalemiseta.
Me rahuldume neile otsuste selgitamisega, selle asemel et nendega konsulteerida.
Tahtlik otsus esitada Lissaboni leping sellisel kujul, mis on tavainimesele täiesti arusaamatu, on selles mõttes suurepäraseks näiteks sellest, mida ma nimetaksin elevandiluutorni sündroomiks.
Sellel on laastav mõju meie kodanikele, eriti väiksematele rahvastele, kes tunnevad, nagu tiritaks neid ringi võimsamate rahvaste huvide rahuldamiseks.
Lõpetuseks on paljudes riikides, sealhulgas Iirimaal, järjest rohkem küsimusi rolli kohta, mida Euroopa maailmas mängib, kus temalt oodatakse selle tagamist, et palju suurem rõhk asetatakse poliitika jõule jõupoliitika asemel.
Nende arutelude eest põgenemine tähendab kriisi süvendamist Euroopas; nende täielikult läbipaistev läbiviimine oleks esimeseks sammuks teel lahenduse suunas.
<D>
kirjalikult. - (PT) Kalavarude jätkusuutlikkus on peamine, et tagada kalapüügi pikaajalisus ja kalandussektori sotsiaal-majanduslik elujõulisus.
Ebaseaduslik, teatamata ja reguleerimata kalapüük ohustab kõnealust jätkusuutlikkust ja tekitab küsimuse sektori ja sellest sõltuvate kalapüügiga tegelevate kogukondade elujõulisuse kohta.
Seoses sellega on oluline, et võetaks meetmeid niisuguse ebaseadusliku tegevuse vastase võitluse tugevdamiseks, parandades eriti iga liikmesriigi kontrollimehhanisme.
Ettepanekus, mis täiendab ühise kalanduspoliitika raames juba sätestatud meetmeid, sisalduvad mitmed sätted, mille eesmärk on ohjeldada niisugust liikmesriikide lipu all sõitvate või kolmandate riikide kalalaevade tegevust.
Kavandatavad meetmed hõlmavad seetõttu suuremat kontrolli liikmesriikide sadamates, nõuet võtta kasutusele sertifikaat, mille on väljastanud lipuriik ja millel on näidatud, et püük on seaduslik, ning ebaseadusliku, teatamata ja reguleerimata kalapüügiga seotud kalalaevade nimekirja koostamist.
Tahaksime siiski korrata, et kõnealuste ettepanekute ühtlustamine koos kontrolli käsitlevate ühenduse õigusaktide läbivaatamisega peab tagama liikmesriikide pädevuse, eriti kontrollimise osas.
Tahaksime rõhutada lisaks, et kõik karistustega seotud küsimused kuuluvad iga liikmesriigi pädevusvaldkonda.
<D>
esitaja. - (DE) Härra juhataja, härra nõukogu eesistuja, lugupeetud volinik, eelkõige soovin rääkida Horvaatiast.
Horvaatia on teinud edusamme paljudes valdkondades.
Mul on väga hea meel, et Horvaatia on vaeva näinud, eriti kohtureformi pärast.
Teha tuli nii mõndagi ja pärast kahe uue ministri ametissenimetamist on osa asju hakanud liikuma.
Ma tean, et ministrid ei jõua kõike, kuid korruptsiooni ja piiriülese kuritegevusega võitlemist on saatnud märkimisväärne edu.
Teiseks soovin Rahvusvahelise Kriminaalkohtuga tehtava koostöö küsimuses selgelt väljendada, et ootan Horvaatialt kõigi asjaomaste nõuete täitmist.
On olnud vaidlusi eri käsuliinide ja vastavate dokumentide üle.
Loodan, et need küsimused lahenevad lähiajal ega põhjusta läbirääkimistes katkestusi ega viivitusi.
Kolmandaks on Horvaatia hakanud läbi viima ka majandusreformi.
Mul on väga hea meel selles valdkonnas koostatud kavade üle, eelkõige nende üle, mis on seotud laevatööstusega.
See ei ole olnud kerge, kuid oluline alus on nüüd ehitatud.
Samuti on mul hea meel selle üle, et laevatööstuse töölistega on sõlmitud kokkulepped.
Need reformid on valusad, kuid vajalikud ja neid saab ellu viia mõistlikult.
Nüüd jõuan põhilise ja alati vastuolulise piirivaidluste küsimuse juurde.
Härra volinik, kahjuks pean teile ütlema, et ma olen päris pettunud, et te ei ole selle küsimusega tegeldes Euroopa Parlamendiga suhelnud.
Ma olen dokumendid teile saatnud, kuid te ei ole vastanud.
Tõenäoliselt oleks meil olnud rohkem edu, kui te oleksite nendesse küsimustesse osavõtlikumalt suhtunud.
Arusaamatuste ärahoidmiseks olgu öeldud, et toetan täielikult teie vahendustegevuse ettepanekut.
Siiski oleksime saanud minna veel kaugemale, kui selge avaldus rahvusvahelise õiguse tähtsuse kohta oleks tehtud juba etteulatuvalt, mitte tagantjärele.
Me oleme keerulises olukorras.
On selge, et mõlemad pooled peavad tegutsema.
Teie algse ettepaneku sõnastus ei olnud kõige parem.
Ma oleksin eelistanud teie tihedamat suhtlust Euroopa Parlamendi ja raportööriga.
Koostöö oleks ehk võimaldanud meil rohkem saavutada.
Kahjuks nii ei läinud, kuid see ei ole ka praeguse arutelu keskne küsimus.
Arutelu põhiküsimus on, kuidas saavutada edasiminek.
Me saavutame selle.
Järgneva sõnastuse pakun tõenäoliselt homme Euroopa Parlamendile välja.
Me ütleme, et teie väljapakutud vahendus - sellisel kujul, nagu see on, ja ma toetan seda täielikult - peaks põhinema rahvusvahelisel õigusel, sealhulgas õigluse põhimõtetel.
Mõlemad pooled peavad olema nõus selle poole püüdlema.
Nii Horvaatia kui ka Sloveenia peavad möönma seda, et rahvusvaheline õigus on vajalik, aga loomulikult ka seda, et õigluse põhimõtted, erapooletus ja õige lahendus - kui soovite, siis poliitiline lahendus - on põhilised.
Mõlemad pooled peavad seda tunnistama ja tegelikult on päris kurb, et me oleme olukorras, kus me ei suuda edasi minna.
Arvestades teisi probleeme maailmas ja eelkõige Euroopas, peaks nende probleemide lahendamine vastastikuse kokkuleppe teel olema võimalik.
Vaatamata kogu kriitikale, soovin teile loomulikult palju edu püüdlustes mõlemaid pooli veenda.
Kahjuks ei olnud eilne arutelu nii tulemuslik, kui oleks võinud olla, aga ma loodan, et varsti see muutub.
Tahaksin teha veel ühe üldise märkuse, mis puudutab ka Makedooniat.
Kahepoolseid probleeme on, kuid need ei tohiks laienemisläbirääkimisi takistada.
Mis puudutab meie tihti valesti mõistetud muudatusettepanekut, siis loomulikult tähendab see, et kahepoolsed probleemid ei tohiks kuuluda läbirääkimiste raamistikku.
Need peavad jääma sellest välja.
Asi on ainult Euroopa Liidu ja üksikute riikide vahelistes läbirääkimistes.
Kahepoolsed probleemid tuleb selle kõrval ära lahendada, kui mõlemad pooled - antud juhul Makedoonia ja Kreeka - on valmis neid küsimusi kaaluma.
Euroopa Parlament peab andma selgelt märku, et mõlemad vaidluste pooled peavad olema valmis edasi liikuma.
Ei ole võimalik, et üks pool teeb järeleandmisi, kuid teine jääb samale seisukohale.
Me peame selgitama, et ühelgi sellisel juhul ei tohi lubada kahepoolsetel probleemidel ühinemisläbirääkimisi takistada.
Need saab lahendada kõrvuti läbirääkimistega ning Euroopa Parlament aitab tagada, et siin kõne all oleva kahe vaidluse mõlemad pooled asuksid tegutsema.
Loodan, et nii saavutame positiivseid tulemusi.
<D>
(RO) Euroopa Nõukogu on institutsioon, mis tegeleb inimõiguste austamise teemaga.
Vähemuste õigused ja kaitse on vastavalt subsidiaarsuse põhimõttele liikmesriikide pädevuses.
Traditsioonilised ja rahvusvähemused, ümberasujatest vähemused ja sisserändajad peavad järgima oma asukohaks oleva liikmesriigi siseriiklikke õigusakte.
Ma usun, et uute ümberasujatest vähemuste integratsioon ei peaks olema praegu ELis koostatava ühise sisserändepoliitika osa.
Seda poliitikat saab määratleda alles pärast seda, kui ELis kaovad praegused piirangud tööjõu vabale liikumisele liikmesriikidest, mis ühinesid Euroopa Liiduga pärast 2004. aastat.
Ümberasujatest vähemuste kaitse on osa sotsiaalse Euroopa edendatavatest põhimõtetest.
Viisakate töötingimuste tagamine kõigile Euroopa kodanikele sõltumata sellest, millisest liikmesriigist nad on pärit, tagab neile väärika elatustaseme.
Euroopa sotsiaaldemokraadina toetan Euroopa seadusliku sisserände raamistiku arendamist, kuid ma propageerin jõuliselt eelkõige Euroopa Liidu põhiprintsiipide järgimist kõigi Euroopa kodanike osas.
<D>
Lubage mul kõigepealt avaldada tänu suurepärase koostöövaimu eest, mida me kõik tunnetasime selles väga tähtsas küsimuses töötamise ajal!
Nüüd, kus rajatakse meie ühine Euroopa välisteenistus, ei seisa paruness Ashtoni ees kindlasti lihtne ülesanne.
Parlament on aga koos nõukogu ja komisjoniga kehtestanud tõhusa esindusorganisatsiooni aluspõhimõtted, nii et sellel on tõepoolest võimalik esindada kogu maailmas Euroopat ja selle väärtusi.
ELi jõud on selle mitmekesisuses.
Euroopa Liit koosneb erineva tausta, oskuste ja kogemustega inimestest.
Kõigist meie liikmesriikidest värvatud mehi ja naisi kasutava välisteenistuse loomisega kasutame ühtlasi ära Euroopa suurimat jõudu ja ressurssi.
Samal ajal ei tohi olla mingit kahtlust, et uue välisteenistuse ametikohtade täitmisel on otsustava kaaluga oskused ja kvalifikatsioon.
Euroopa Liidul on tore juhtlause: ühinenud mitmekesisuses.
Nendes sõnades sisalduvad kohustused ja neil on sügav mõte.
Ma loodan, et paruness Ashtoni juhtimisel kujuneb välisteenistusest tõeliselt euroopalik teenistus, mis esindab meie kõigi liikmesriikide kodanikke, nii naisi kui ka mehi.
Selge on, et need, kes hakkavad meie ühises välisteenistuses tööle, tuleb välja õpetada, et nad esindaksid kogu liitu.
Soovin paruness Ashtonile kogu südamest edu selles tähtsas töös!
<D>
(ES) Proua juhataja, mina soovin esile tuua selle võluva raporti kolm aspekti.
Esiteks, parlamendi roll demokraatlikus välisabi kohta käivate finantsiliste vahendite strateegiliste dokumentide kontrollis.
Viimasel täiskogu istungjärgul arutasime ja kritiseerisime komisjoni võimetust kohustuse täitmisel läbipaistvuse ja parlamentaarse kontrolli sisseseadmises rahaliste vahendite osas arengukoostöös.
Loodan, et seda ei juhtu tänase teema arutelul.
Teiseks soovin, et komisjonilt nõutaks parlamendi kiiremas korras teavitamist, millal ja kuidas tema ettepaneku kohaselt panna paika valimisjärgsed protokollimehhanismid valimiste vaatlusmissioonide raames, mis on soovitatud antud raportis.
Kolmandaks ja viimaseks aspektiks on raporti pöördumine nõukogu ja komisjoni poole analüüsida, toetada ja koordineerida ELi dialoogide kriteeriume ELi ja muude doonorite ja rahvusvaheliste organisatsioonide, eriti ÜRO olemasolevate vahenditega.
Homme arutatakse täiskogus kiireloomulist resolutsiooni ÜRO poolt asutatud erikohtu finantseerimise osas, mis mõistab kohut Sierra Leone sõjakuritegude üle.
Pean seda koordineerimatuse näiteks, mis valitseb ELi ja rahvusvaheliste organisatsioonide vahel ning heaks näiteks tööst, mis seisab ees.
Seetõttu loodan, et käesolev raport on samm edasi sellise koordineerituse saavutamisel.
<D>
(FR) Härra juhataja, daamid ja härrad, soovin kõigepealt väljendada oma toetust, meie toetust, komisjoni liikmele Frattinile ja öelda talle ühemõtteliselt, et temavastased rünnakud seoses Itaalia mustlaste küsimusega on täiesti vastuvõetamatud.
Me kõik teame, et väärtused, mida see komisjoni liige kaitseb, on inimõiguste kaitsega seotud väärtused, Euroopa Liidu väärtused, ning nendest väärtuste poolest olete laitmatu, austatud volinik.
Pöördudes tagasi EUROMEDi konverentsi juurde, tervitan ma Algarves kogunevat Euroopa-Vahemere rändeteemalist ministrite konverentsi, sest see on omataoliste seas esimene, mis on pühendatud vaid rände küsimusele Euroopa-Vahemere piirkonnas.
Rändevood on võtmeteema, mille peab asetama meie dialoogi, partnerluse ja Euroopa-Vahemere piirkonnas asuvate riikidega tehtava koostöö keskmesse, jätkates Rabati ja Tripoli konverentsidel alustatut.
See on valdkond, milles liikmesriik ei saa omapead tegutseda.
Selleks et muuta oma rändepoliitikat tõhusamaks, vajame toetust ja koostööd oma partnerriikidelt, mis on ise sageli rände lähte- või transiidiriikideks.
Meil on vaja nendega koos töötada, selleks et saavutada üksmeel tagasisaatmispoliitika suhtes, selleks et suurendada tagasivõtmisega seotud kokkulepete arvu ning selleks, et koos rakendada intelligentse koosarenemise poliitikat, selleks et nende riikide kodanikud võiksid jääda oma kodumaale ja aidata kaasa selle arengule.
Rändevoogude küsimusel on turvalisuse mõõde, kuid sel on ka inimlikkuse mõõde, mida ei tohiks ignoreerida.
Seetõttu sooviksin näha peamiste inimõiguste austamist ühe konverentsi teemana.
Ma loodan, et see kohtumine pakub võimalust avatud ja realistlikuks mõttevahetuseks, nii et saame koos kõigi osapoolte jaoks sobivaima lahenduse leida.
<D>
esitaja. - Lugupeetud juhataja!
Lühidalt öeldes olen ma komisjoni vastuses meie esitatud suuliselt vastatavale küsimusele pettunud.
Ma saan aru, et üleilmne leping oleks ideaalne ja kaasata tuleb Rahvusvaheline Mereorganisatsioon, kuid see organisatsioon on küll üks maailma aeglasemaid.
Tööd tehakse seal teosammul, aga meie soovime kohest tegutsemist.
Austatud volinik, kui ma viskan tahtlikult merre 2000 rasket metallkasti koos neis sisalduvate materjalidega, antaks mind kohtu alla.
Ometi laseme me sellel igal aastal ELi vetes sündida.
Ma palun teid, ärge mängige siin Pontius Pilatust ega peske oma käsi probleemist puhtaks, sest see süveneb.
Tegemist on tõsise mureküsimusega ja te peate sellega tegelema.
Te ei saa peitu pugeda, öeldes, et peame hindama seda ja toda või mida tahes.
Te kuulsite, mida parlamendiliikmed ütlesid.
Palun püüdke nüüd hakata lahendust otsima.
<D>
autor. - (RO) Nagu me kõik näinud oleme, sest see on alates aprillist olnud uudiste põhiteema, on Tai kogenud sellist poliitilise vägivalla õhkkonda, mida seal viimase aastakümne jooksul nähtud ei ole.
Kõigepealt tahaksin väljendada oma solidaarsust tänavavägivalla ohvrite peredega.
Leian, et siin on tegemist millegagi, mida kirjeldaksin kui tavapärast vastasseisu ühelt poolt sõna- ja ühinemisvabaduse ja teiselt poolt valitsuse vajaduse vahel säilitada avalik kord.
Viimaste päevade ja tundidega on sündmused väga kiiresti arenenud.
Tundub, et Bangkokis on taas suhteliselt rahulik, kuigi eelmisel ööl oli pealinn pärast valitsusvägede sekkumist leekides.
Loodame, et uut vägivallaspiraali saab vältida.
Selle vältimise kindlustamiseks vajame aga mõõdukust, sest demokraatiat ei saa valitseda vägivallaga.
Leian, et valitsus peab rakendama 3. mail esitletud tegevuskava.
Samuti usun, et taastumise tagamise meetmed on hiljutiste sündmuste uurimine ja süüdlaste karistamine.
<D>
Austatud juhataja, kõigepealt sooviksin tänada raportööri ja variraportööri konstruktiivse koostöö eest.
Arvan, et oleme saavutanud väga hea tulemuse.
Läinud sügisel avaldas Maailma Looduse Fond raporti, millest selgus, et kui jätkame maakera ressursside kasutamist nii nagu praegu, on meil 2030. aastate keskpaigaks tarvis kaht planeeti.
Fakt on, et kasutame oma planeedil liiga palju.
Kasutame ressursse kiiremini, kui need ise taastuda jõuavad.
Asi peab muutuma, kui tahame keskkonnakriisi ennetada.
Muutuma peab see, kuidas ressursse kasutame, ning vastutust ei kanna siinkohal mitte ainult poliitikud, vaid ka tootjad ja tarbijad.
Ökomärgis, mida hetkel revideeritakse, on säästlikult toodetud kaupade tootmise ja müügi ergutamiseks mõeldud vahend.
Märgise üheks nõrkuseks on, et tarbijad pole temast eriti teadlikud - ning ses suhtes olen härra Wijkmaniga nõus - ja seetõttu pole ta ka tootjatele eriti atraktiivne.
Kui tootjad ei saa märki hea toote turustamiseks kasutada, miks nad sel juhul peaksid üritama toota konkreetses tooterühmas kõige säästlikumat toodet?
See kujutab endast ka üht probleemi, mida uute ideedega korrigeerida oleme üritanud.
Nüüd on selge nõudmine liikmesriikidele ja komisjonile koostada tegevuskava, et erinevate kampaaniate kaudu teadlikkust ökomärgisest edendada.
Meil on olnud pikk arutelu toiduainete üle ning minu arvates oleme jõudnud mõistliku lahenduseni.
Komisjoni ettepanekuga arvestada ainult töödeldud toitu ja ainult transporti, pakendamist ning töötlemist pole asi läbi.
Oleme hoopis palunud üksikasjalikku läbivaatamist sellele, kuidas saame kõige paremini lülitada toiduaineid ökomärgistussüsteemi, nii et tagada, et oleme kõik algusest õigesti teinud ega tekita segadust teiste ökomärgistuse vormidega.
Viimasena sooviksin tuua välja, et nüüd on mägisest kasu ka pika kestvussega kaupadele ning taaskasutatavatele kaupadele.
Teisisõnu peame muutma seda, kuidas kaupu toodame ja tarbime, kui tahame, et meie majandus jätkusuutlik oleks.
See nõuab meilt toote terve elutsükli vaatlemist, nii et saame parandada, kuidas toote tootmisel toormaterjali töödeldakse ning iseäranis kuidas toode kasutamise järel kõrvaldatakse.
Loodan, et vahend, mida siin parandanud oleme, on tõhus säästlikuma planeedi edendamisel.
<D>
Me nõustume paljude raportis esile toodud aspektidega, eelkõige:
asjaoluga, et ELi tootjad on uute poliitikasuundumuste tõttu kaotanud turuvõimalusi ning et see on põhjustanud suurenenud sõltuvust väljastpoolt Euroopa Liitu imporditud toiduainetest, mis on toodetud väga erinevate tootmisstandardite alusel, ning see on ELi põllumajandustooted asetanud ebavõrdsetesse konkurentsitingimustesse;
murega selle pärast, et põllumajanduse tootmiskulude järsk tõus võib põhjustada põllumajandustoodangu väiksemat kasutust ja tootmise vähenemist, mis süvendab toidukriisi Euroopas ja maailmas;
vajadusega poliitikavahendite järele, mille eesmärk on hoida ära suuri ja hävitavaid hinnakõikumisi;
murega selle pärast, et turg keskendub üha enam toiduainete jaekaubandusele, mis on kaasa toonud monopolide tekke, ning vajadusega leida jaekaupmeestega läbirääkimistel muud lahendusvõimalused väiketootjate kasuks.
Ent on ka aspekte, millega me ei saa nõustuda:
ühise põllumajanduspoliitika suurem orienteeritus turule ning toidualase sõltumatuse väärtuse kahandamine - rõhutatakse üksnes toiduainetega kindlustatust ja unustatakse, et seda on ilma toidualase sõltumatuseta keeruline saavutada.
Seetõttu hoidusime hääletamisest.
<D>
kirjalikult. - (FR) See on väga vastuoluline direktiiv, mis oli arutlusel peaaegu kuus aastat ning mis täna Euroopa Parlamendis vastu võeti.
Samas on see eurooplastele väga oluline tekst, kuna tagab tarbijakrediiditurgude ühtlustamise.
Kõnealune turg on väärt 800 miljardit eurot (kolmest eurooplasest kaks kasutavad krediiti mööbli, televiisori või auto ostmiseks) ning selle aastaintressid on alates 6 % Soomes kuni 12 % Portugalis, kuid tehingud on toimunud seni riigi sees - piiriülene laenamine moodustab vähem kui 1 %.
Kõnealune direktiiv avab Euroopas piirid tarbijatele, kes otsivad parimaid krediidipakkumisi: nad saavad valida parima pakkumise ning neile on tagatud samasugused õigused ja teabestandardid, võrdlusalus ning eelkõige kaitse liiga suurtesse võlgadesse sattumise eest.
Laenaja krediidivõimelisuse hindamine, varjamatu ja kiire teave keeldumise korral ning õigus lõpetada leping põhimõtteliselt 14 päeva jooksul on mõned direktiivi peamistest eesmärkidest.
Samas on aga sellel üks suur puudujääk, nimelt selgusetus ennetähtaegse tagasimaksmisega seonduva suhtes.
Rangete karistuste kohaldamine tarbijatele, kes maksavad laenu varem tagasi, muudaks ühtlustamisest tulenevad eelised täiesti mõttetuks.
<D>
fraktsiooni Verts/ALE nimel. - (DE) Hr juhataja, tahaksin oma sõnavõttu alustada rõhutamisega, et minu fraktsioonil on kindel huvi heade partnerlusel põhinevate suhete vastu Indiaga, keda peetakse maailma suurimaks demokraatiaks.
Siiski, ja ka seda tuleb rõhutada, tähendab võrdne partnerlus ausalt probleemidest kõnelemist.
Indiaga seda ikka veel ei toimu ja tõendit selle kohta pole ka meie ees olevas resolutsioonis.
Just seetõttu ei saa me kahjuks kõnealust kokkulepet toetada.
Kuidas me saame väita, et India pakub mudelit kultuuriliseks ja usuliseks pluralismiks, nagu resolutsioonis formuleeritud on, kui ometi jälle on hinduismi äärmuslased pannud Orissas kristlaste vastu ja Kashmiris moslemite vastu toime vägivallaakte, kus on hukkunud loendamatu arv inimesi?
Gujarati pogrommi eest vastutavaid isikuid ei ole ikka veel kohtu ette toodud.
India loius kohtusüsteemis tuleb veel umbes 200 kohtuasjaga järjele jõuda.
Kas radikaalsete klikkide liialdatud vägivallaktide ja kristlaste ning moslemite tapatalgutega tegelemiseks on tegelikult midagi ette võetud?
Kui palju dalitid tegelikult võrdsusest rõõmu tunda saavad?
Kas inimõigused kehtivad tegelikult kõikjal ja kõigile?
Kas lapsed on lõpuks tööle rakendamise eest kaitstud?
Neid küsimusi peaksime oma India partneritega avameelselt arutama.
Viimase viie aasta jooksul on India riiklik inimõiguste komisjon registreerinud rohkem kui 14 000 politsei ja sõjaväe poolt vahistatud inimese surma.
Pöördun India poole palvega reformida sõjaväe erivõimu seadus.
See on omavoliline õigusemõistmine, mis õhutab vastupanuliikumisi paljudes India osariikides.
Vaesus Indias põhjustab siiani tõsist muret ja isegi kvaliteetsed programmid ei ole piisavad.
Teha tuleb palju rohkem, arvestades et Indias elab 40 % maailma kõige alatoidetumatest lastest.
Teadmiste ja tehnoloogia üleandmisega võib Euroopa anda väga olulise panuse India tõeliselt jätkusuutlikku arengusse.
<D>
(NL) President, kui Venezuela hiljuti hääletas referendumil, lükates tagasi Chaveze plaanid põhiseaduse radikaalseks muudatuseks väga väikese häälteenamusega, siis Venezuela isehakanud diktaator allus rahva tahtele, nagu peaksid tegema juhid enam-vähem vabas riigis.
Ma arvan, et meie Euroopas võiksime palju õppida tema eeskujust.
Me näeme meile uuesti serveeritult kahe liikmesriigi valijaskonna suure enamuse poolt demokraatlikult tagasilükatud "Euroopa põhiseadust”.
Peaaegu muutmatul kujul, välja arvatud mõned kosmeetilised muutused.
Riikides puudub võimalus mingiks tõeliseks debatiks ja muidugi referendumiks, et seda kritiseerida või hääletada eitavalt.
Euroopa põhiseadus, vabandust, reformileping, kirjutatakse Lissabonis alla keset hiilgust ja tseremooniat ja siis saadetakse ülepeakaela läbi parlamentide, kes seda toetavad sündsusetu kiirustamisega.
Euroopa on võlts demokraatia.
Ja viis, kuidas Euroopa kohtleb rahva häält, ilmnes uuesti väga hiljuti, selles, mida volinik Rehn rääkis meile Türgi ühinemise võimalusest.
Tema ütlus, et riiklikud lepingud või erivalimiste lubadused ei tohi seista ees Türgi teel ühinemisele, on üldiselt teada.
Euroopa mandariinid vilistavad valijatele antud valimislubaduste peale Türgi ühinemise kohta.
Venezuelas on praegu veel demokraatia, kuid kahetsusväärselt palju vähem on seda Euroopas.
<D>
fraktsiooni ALDE nimel. - Härra juhataja, Somaali poolsaar on kohutav piirkond, kus sisemised ja piirkondlikud konfliktid õõnestavad jätkuvalt rahu ning julgeolekut.
Nad põhjustavad humanitaarkatastroofe ja halvavad selle strateegiliselt olulise piirkonna arengut.
Iga sõda, iga konflikt rõhutab riikide haprust.
Nendest konfliktidest enamiku keskmes on juhtimise puudumine ja demokraatlikud valitsused, mis on esitatud õigustatult Euroopa Parlamendi raportis.
See piirkond vajab kodumaist demokratiseerimist, riigisiseste ja rahvusvaheliste õigusriigi põhimõtete austamist ja eelkõige rahvuslikku leppimist.
Seoses Somaaliaga tahaksin ma rõhutada, et eelmise presidendi Yusufi ametist loobumine ja Etioopia relvajõudude väljaviimine loob tohutu võimalusteakna.
On tulnud aeg killud kokku korjata ja tuua Somaali poolsaare piirkonda rahu.
Somaalia parlament on usalduse kujunemisel ülioluline tegur ja võib rahuprotsessi kõikehõlmavaks muuta.
Lisaks on tingimata vajalik, et EL toetaks Aafrika Liidu rahuvalveüksuse taastamist ja tugevdamist.
Sellel üksusel peab olema nõuetekohane ÜRO mandaat.
Kui seda pole, lahkuvad Uganda ja Burundi relvajõud Mogadishust, jättes maha julgeolekulõhe.
Ma nõustun täielikult voliniku Ferrero-Waldneriga.
Praegu on Somaalias aeg muutusteks, mida tuleks ära kasutada.
Tuleb täita nii võimu- kui julgeolekuvaakum.
Vastasel juhul jääb riigitu kaos nimega Somaalia püsima.
<D>
Härra Siekierski raport toiduabi jaotamise kohta enim puudustkannatavatele isikutele tõstatab nõukogu määrustega hõlmatud küsimusi, mis käsitlevad ühise põllumajanduspoliitika rahastamist ja sellega seotud erisätteid.
Me oleme olukorras, mis tõendab, et ka Euroopa Liidu sees on suuri vaesust ja puudust kannatavaid piirkondi.
Väga sageli on enim mõjutatud külades ja väikelinnades elavad inimesed, sealhulgas paljud lapsed.
Ametliku statistika kohaselt elab ligikaudu 80 miljonit eurooplast allpool vaesuspiiri.
Kardetavasti suureneb nimetatud häiriv number praeguse kriisi ja kasvava töötuse tõttu.
Asjaolu, et ELi vaeseimatele elanikele jaotatava toiduabi programmi jaoks eraldatud summat suurendatakse 305 miljonilt eurolt 500 miljonile eurole on iseenesest hea märk.
Kuid ma leian, et tekkinud häbiväärse olukorra kaotamiseks või vähemalt selle oluliseks piiramiseks tuleb muuta liikmesriikides kehtivaid süsteeme.
Puuduse peamine põhjus on töötus ja ülemäära kõrged toiduhinnad (võrrelgem kas või kaupade eest põllumajandustootjatele makstavat tasu jaehinnaga poes).
Meie sotsiaalhooldussüsteem on samuti kaugel täiuslikkusest.
Lõpetuseks tahan väga selgelt rõhutada, et on oluline, et abiprogrammis kasutatav toit oleks kvaliteetne ning ideaalis peaks see olema värske ja pärinema kohalikelt põllumajandusettevõtjatelt.
<D>
(NL) Proua juhataja, volinik, mind täidab kurbus.
Proua Gräßle ettepanekul antakse OLAFile tahtmatult täiendavaid volitusi, kuna aga OLAF ise adekvaatse järelevalve alune ei ole.
1999. aastal, kui tollane nõuandekomitee ennustas, et komisjoni siseametina keeldub OLAF võimuta järelevalvekomisjoniga koostööd tegemast.
Tagajärjed on kõigile selgesti näha.
Aruandekohustusest ja reguleerimisest kammitsemata on OLAFi juhtkond ja iseäranis tema peadirektor üha jälle libastunud.
Töötajate lavastatud valimine, kaitseõiguste rikkumine, tõendusmaterjalide varjamine ja aegunud süüdistuste esitamise tähtpäevadega kriminaaltoimikute esitamine.
Naelaks on OLAFi oma väljamõeldud äraostmissüüdistus ajakirjaniku vastu, kes oli OLAFi jaoks liiga hästi informeeritud.
Tegelikult õnnestus OLAFil kindlustada isegi elamu läbiotsimine, kui ajakirjaniku isiklikud esemed konfiskeeriti.
Seejärel valetas OLAF komisjonile, parlamendile, kohtutele, ombudsmanile ja riigiprokuröridele Belgias ja Saksamaal aastaid.
Tegelikult on saatnud OLAF oma uurijaid välja valeinfoga.
Kui kaugele nad sellega välja lähevad?
Komisjon on sellest teadlik ja ütleb, et see peab lõppema, kuid väidab, et pole volitatud tegutsema.
Just seepärast ongi komisjon selle ettepaneku tagasi võtnud.
Nagu juba osutati, tehti seda parimate kavatsustega.
Meie kasvav arusaamine praegustest kuritarvitamistest aga teevad OLAFi seireks vajalikuks teistsuguse järelevalveorgani ning üks teie enda osutatud variantidest hakkab lõppema.
Lahenduseks on sõltumatu OLAF, mis tegutseb komisjonist sõltumatult, aga pädeva järelevalve all, mida ei nimeta ametisse poliitikud, vaid liikmesriikide riigiprokurörid, kuni moodustatakse Euroopa riigiprokuratuur.
<D>
Daamid ja härrad, majanduskasvu ja töökohtade loomise ühine kava, mida nimetatakse ka Lissaboni strateegiaks, pandi paika 2005. aastal.
Nüüd on meil aasta 2009 ja vaatamata kõigele oleme silmitsi kasvava vaesuse ning majandus- ja finantskriisiga, millega võrreldavat ajaloos ei leidu.
Lisaks kasvab viimaste prognooside kohaselt töötute arv Euroopa Liidus 2009. aasta jooksul peaaegu 3,5 miljoni võrra.
Tööpuudus suureneb vaatamata kõigile seni võetud meetmetele.
Ma ei ole ainus, kes arvab, et midagi on valesti.
Praegune olukord näitab, et seni rakendatud poliitika, mis on toetanud peamiselt suurte kaubandus- ja finantskontsernide tohutute kasumite kuhjumist, võimsate monopolide tekkimist ning töötajate ja tavainimeste elatustaseme halvenemist, on läbi kukkunud.
Euroopa peab valima teise tee.
Oma kevadisel kohtumisel peaks Euroopa Ülemkogu võtma vastu solidaarsuse ja säästva arengu Euroopa strateegia ning uue majandus-, sotsiaal- ja keskkonnapoliitika, mille eesmärk on eelkõige töö kvaliteeti tehtavate investeeringute, kvalifikatsiooni parandamise, infrastruktuuri arendamise kavade, ühtekuuluvus-, keskkonnakaitse- ning töötervishoiu- ja tööohutuspoliitika toetamine.
Üks suuri probleeme, millega liikmesriigid, sealhulgas Tšehhi, tegelema peavad, on ettevõtte ümberpaigutumine.
Euroopa Liit peaks looma regulatiivraamistiku, mis näeks ettevõtetele ette karistused ümberpaigutumise eest, muutes näiteks Euroopa Liidu rahalise toetuse sõltuvaks töökohtade kaitse ja kohaliku arengu toetamisega seotud kohustuste täitmisest.
Eriti nüüd, finants- ja majanduskriisi ajal, vajame lisaks solidaarsusele ka rangeid ja kiiresti kohaldatavaid eeskirju ja vahendeid, et end ühiselt selle kriisi vastu kaitsta.
Nii austame vääriliselt pärandit, mille jättis meile Jean Monnet, keda me täna mälestame.
<D>
fraktsiooni PSE nimel. - (PL) Proua juhataja, mul on siin kiri, mille on kirjutanud 28 Dārfūri naist, kellel õnnestus konfliktipiirkonnast põgeneda, ning see on adresseeritud Aafrika Liidule ja Araabia Riikide Liigale.
4. märtsiga 2009 dateeritud kirjas avaldavad Dārfūri naised toetust Rahvusvahelise Kriminaalkohtu väljaantud määrusele Sudaani juhi Omar al Bashiri vahistamiseks.
Esimest korda seitsme aasta jooksul, mil kohus on tegutsenud, antakse välja määrus ühe riigi ametisoleva juhi vahistamiseks.
Oma kirjas kirjeldavad Dārfūri naised kohutavaid vägivalla- ja vägistamisjuhtumeid, mis on osa provintsi igapäevasest elust, kus vägistamist kasutatakse tahtliku relvana, et naised kannatama panna ja neid teotada, samuti demoraliseerida kogu ühiskonda ja purustada selle ühtsus.
Omar al Bashir vastas rahvusvahelisele vahistamiskäsule 13 heategevusorganisatsiooni väljasaatmisega Sudaanist.
See tähendab, et järgmistel nädalatel ei ole rohkem kui miljonile Sudaani põgenikelaagrites elavale inimesele kättesaadav põhiline abi, näiteks puhas vesi, toit ja arstiabi.
Puhta vee puudus, mis hakkab lähematel päevadel tunda andma, soodustab nakkushaiguste levikut, eriti Dārfūri lääneosas.
Tunnistajad on juba teatanud kõhulahtisuse juhtumitest Zam-Zami laagris ja meningiidist Kalma laagris.
Sudaani valitsuse vastuvõetud otsuse esimesed ja peamised ohvrid saavad olema lapsed.
Omar al Bashiri otsuse heategevusorganisatsioonid Dārfūrist välja saata tagajärjeks on jätkuvad kuriteod.
Euroopa Parlamendi resolutsioon kutsub ÜROd ja Rahvusvahelist Kriminaalkohut üles uurima, kas Sudaani presidendi viimane otsus kujutab endast rahvusvaheliste seaduste kohaselt sõjakuritegu.
Omar al Bashiri valitsus ei taga Sudaani kodanikele õigust kaitsele ning rahvusvaheline üldsus peab selle õiguse rikkumist arvesse võtma.
<D>
(IT) Härra juhataja, härra Tajani, daamid ja härrad, parlamendi transpordi- ja turismikomisjon ei saanud ega saa vältida ülesannet pakkuda terviklikku lahendust vajadusele meretranspordi ohutust parandada ning ka kehtestada meetmed, mida õnnetusjuhtumite korral rakendada.
Kolmas meresõiduohutuse pakett tegeleb tõhusalt ka meritsi vedajate vastutuse küsimusega seoses nende poolt veetavate reisijate ja kaupadega.
Oli ka viimane aeg; olin alati eeldanud, et selle teemaga tegeletakse, mitte ei ignoreerita seda, nagu mulle tundub tehtavat õhureisijate õigustega.
Usun tõesti, et nõue A-kategooria laevade kooskõlastamiseks 2016. aastaks ning B-, C- ja D-kategooria laevadele määratud veelgi hilisem tähtaeg on liiga leebe ja annab vedajatele liiga palju mänguruumi.
Loodan, et see Euroopa Liidu lahkus makstakse tagasi vedajate kiire nõustumisega uute eeskirjadega.
Me vajasime ja vajame ikka veel klassifikatsiooniühingutele ühiseid standardeid, mis vastutavad laevade seire ja lastimislubade andmise eest, ning ka selgeid eeskirju ülevaatuste ja laevade kandmise kohta musta nimekirja.
Seega tervitan neid ettepanekuid ja ka meetmeid õnnetusjuhtumite ja laeva- ning keskkonnaõnnetuste ohu ja vastavate vastutusalade haldamiseks, milleks kutsun komisjoni näitama üles suuremat pühendumist.
Laiahaardeline pakett hõlmab ka meetmeid juurdluste ja pädevuste ning õiglaste suveräänsete õiguste alal mereõnnetuste korral, ning see on nimekiri, mis loodetavasti aitab selgitada vastutuse ja hüvitamise küsimusi.
Seega hääletasin raportite kogumiku poolt.
<D>
kirjalikult. - (FR) SOLVIT-võrgustik loodi eesmärgiga, et see lahendaks probleeme, millega kodanikel ja ettevõtetel siseturuõiguse vale kohaldamise tõttu silmitsi tuleb seista.
Kõikides liikmesriikides, aga ka Norras, Islandil ja Liechtensteinis, on loodud riiklikud SOLVITi keskused.
Need teevad vahetut koostööd, et leida kiireid ja praktilisi lahendusi probleemidele, mille kodanikud ja ettevõtted on lahendamiseks esitanud.
Need keskused vajavad usaldusväärset õigusabi esitatud probleemide ja pakutavate lahenduste õiguslike väärtuste kohta.
Neil on juurdepääs õigusabile nii nende keskuses kui ka pädevates asutustes.
Kui ühiselt käsiteldavate juhtumite või keeruliste juriidiliste küsimuste puhul esineb õigusliku arvamuse osas lahknevusi või ei ole teatavas riigis vastav õigusabi kättesaadav, siis pöörduvad SOLVITi keskused nõuannete saamiseks sageli komisjoni poole.
Liikmesriigid peaksid tagama, et keskustel oleks oma haldusalas juurdepääs õiguslikule asjatundlikkusele.
Komisjon peaks kiirendama keskustele mitteametlike õiguslike hinnangute andmist.
Ma tervitan liikmesriikide pühendumust Euroopa õigusaktide järgimisel ja nende kohaldamisel.
Euroopa kaasseadusandjad ei tohiks rakendada seadusi, mis tekitavad rohkem probleeme kui lahendavad neid.
<D>
Härra president, loodan, et keegi ELi juhtkonnast ei olnud õnnelik, kui uus Venemaa president tögas Hantõ-Mansiiskis Euroopa solidaarsust.
Nüüd meie praegune väljakutse: kas väiksemate rannikuriikide õigusjärgsed eksistentsiaalsed huvid on kaitstud või hooletusse jäetud?
Kui neid piiri peal elavaid hõime ei tunnustata ja nende saatus jääb marginaalseks, vajume kõik uues Euroopas neokolonialismi sohu.
Kui parlament hääletab tõeliselt sõltumatu keskkonnamõju hindamise vastu ning talle ei meeldi tõeliste ohtude ennetamine, sest suur raha ütleb otsekoheselt: õnnetuse ohtu ei ole, pärast seda, kui üks riiklik meeskond on sellised seisukohad pakilisuse teemal esitanud, riskib EL ise Euroopa ideena olla kukutatud mürgitatud auku.
Kolleegid, kes kuulavad, lähevad Adenaueri, Schumani ja De Gasperi haudade juurde ning küsivad, kuidas te peaksite hääletama, eriti seoses esimese viie Gazpromi muudatusettepanekuga.
Mis minusse puutub, siis surun sellel täiskogul iga lugupeetud Saksa parlamendikõneleja kätt, kes nendest 41 parlamendiliikmest hääletab muudatusettepanekute vastu.
Need, kes on eksiteele juhitud, võivad vea parandada, keeldudes.
Las Euroopa jääda meie prioriteediks.
(Aplaus)
<D>
kirjalikult. - (PL) Ettepanek kasutada taas solidaarsusfondi sisaldub paranduseelarves nr 3/2008.
Fondi eelmine kasutamine Ühendkuningriigi puhul (162 miljonit eurot) ja selle kasutamise kaalumine praegu Kreeka ja Sloveenia puhul (kokku 98 miljonit eurot) jätab märkimisväärse tegevusruumi 2008. aasta teiseks pooleks, võttes arvesse, et solidaarsusfondi vahendite iga-aastane käive on ligikaudu 1 miljard eurot.
Lisaks on täidetud muud 17. mai 2006. aasta institutsioonidevahelise lepingu formaalsed nõuded.
Eelarvekomisjon sai kõik vajalikud lisaselgitused mai koosolekul, millel osalesid 2007. aastal looduskatastroofide tõttu kannatanud riikide esindajad.
Asjaomased riigid olid Kreeka, mida mõjutasid metsatulekahjud, ning Sloveenia, kus olid toimunud üleujutused.
Nagu niisugustel puhkudel tavaks, tekib ainus mure seoses ajaga, mis kulub liidu institutsioonidel reageerimiseks.
Küsimust esitati nii palju, et keegi ei soovinud seda enam arutada.
Kreeka ja Sloveenia taotlused saadi 2007. aasta oktoobris ja novembris.
Euroopa Komisjon esitas paranduseelarve 14. aprillil 2008.
Kuigi see näitab tõepoolest, et protsess oli kiirem kui minevikus, on tempo endiselt liiga aeglane.
Seda enam on põhjust rõhutada Euroopa Parlamendi kiiret vastust ja head koostööd regionaalarengukomisjoni ja eelarvekomisjoni vahel seoses mõjutatud riikidele antavat abi käsitleva ettepaneku soosiva kaalumisega.
<D>
- (LT) Arutelu ühise energiapoliitika ja energiavarustuskindluse kohta algas 2006. aastal Euroopale ebasoodsat mõju avaldanud Vene-Ukraina gaasikriisi kiiluvees.
Kahjuks pole meil ikka veel selgelt sõnastatud ühist energiapoliitikat ega energiapoliitikat väljaspool ühenduse siseturgu.
Ma loodan, et Euroopa Ülemkogul toimub põhjalik arutelu ELi ja eriti Leedu energiavarustuskindluse üle, võttes arvesse kavatsust sulgeda 2009. aastal Ignalina tuumajaam.
Selle tuumajaama sulgemine muudaks Leedu täielikult sõltuvaks ainsast tooraineallikast - Venemaalt imporditud gaasist.
Nafta- ja gaasihinna tõus põhjustab Leedus enam kui kahekordse elektrihinna tõusu.
See omakorda avaldab katastroofilist mõju riigi leibkondadele ja üldisele majandusele.
Peale selle on Venemaa oma poliitiliste ambitsioonide järgimiseks alati valmis energiavarudega manipuleerima.
Leedu on seda juba kogenud.
Ühinemislepingu artikli 37 ja protokolli nr 4 kohaselt soovitan tungivalt, et komisjon aitaks kaasa lahenduse leidmisele; üheks võimaluseks oleks ohutu Ignalina tuumajaama sulgemine edasi lükata.
<D>
esitaja. - (ES) Hr president, meie Kongo Demokraatlikus Vabariigis toimuvas traagilises seriaalis etendub täna uus episood.
Tegevuskohaks on seekord Põhja-Kivu, kuid süžee ja ohvrid on samad nagu jaanuari osaistungjärgul vastu võetud kiireloomulise resolutsiooni puhulgi.
Alates 1998. aastast on selles sõjas surnud peaaegu viis ja pool miljonit inimest ja otseselt või kaudselt sõja tõttu sureb igal kuul veel 45 000.
Lõpptulemusena sureb iga päev 1 500 inimest - teisisõnu, alates meie osaistungjärgu algusest esmaspäeval on Kongo Demokraatlikus Vabariigis surnud juba 6 000 inimest.
Peale selle on paari viimase kuu jooksul, eriti riigi idaosas, sagenenud massimõrvad, väikeste tüdrukute ja naiste vägistamine ning tüdrukute ja poiste sunniviisiline värbamine sõjaväkke.
Kõige selle eest vastutavad nii Laurent Nkunda mässulised väed kui ka sõdurid, kes võitlevad demokraatlikes jõududes Rwanda vabastamiseks.
Me peame meeles pidama ka seda, et ÜRO missiooni mandaat Kongo Demokraatlikus Vabariigis põhineb ÜRO harta VII peatükil, mis annab sellele volituse kasutada kõiki vajalikke vahendeid, et suruda maha kõik püüded jõu kasutamiseks, mis ohustavad tsiviilelanike elu või väärikust või kujutavad ohtu poliitilisele protsessile.
Tänaseks on ÜRO missiooni kohalolu Kongo Demokraatlikus Vabariigis osutunud täiesti ebapiisavaks, et nende ebainimlikku tegevust lõpetada.
Seepärast tuleb meil veel kord pöörduda ÜRO Julgeolekunõukogu poole, et nad reageeriksid ja võtaksid kasutusele kõik võimalikud vahendid nende massimõrvade ohjeldamiseks.
Kuigi tuleb tervitada Goma konverentsi, kus sillutati teed poliitilistele läbirääkimistele, on seal sõlmitud kokkulepped segased ja nende kohaldamine ebaselge, eriti mis puudutab demobiliseerimist.
Lõpetuseks, nagu hr Posselt juba ütles, kujutab see võimalust nõuda kontrollimehhanismide käivitamist ja elluviimist, nagu näiteks Kimberley protsessi sertifitseerimissüsteemi rakendamine seoses maavarade ELi importimisega teemantide tootmisel.
<D>
fraktsiooni Verts/ALE nimel. - (FR) Härra president, Euroopa liidrid on juba 10 aastat osalenud Ükskõiksuse Olümpiamängudel: joostes kõige kiiremini lepingute järele, hüpates võimalikult kõrgelt üle inimõiguste ning lennates võimalikult kõrgelt üle rõhumisest Tiibetis.
See on kestnud 10 aastat!
Olümpiamängud diktatuuri tingimustes on poliitiline akt, kas see meeldib meile või mitte, kas see meeldib seadusele või mitte.
Mida me selles olukorras teeme?
Kui olümpiamängud peeti 1936. aastal Saksamaal, oli see poliitiline akt, mida me kõik kahetseme.
Mida me selles olukorras teeme?
Esiteks peavad Euroopa Liit ja kõik ta liidrid selles olukorras keelduma osa võtmast olümpiamängude avamisest.
See on poliitiline märk, poliitiline akt, mida me peame toetama.
(Aplaus)
Teiseks, need olümpiamängud toimuvad.
Nelikümmend aastat tagasi saluteerisid Aafrika päritolu ameeriklased rusikas käega ning kui täna saab Ühendriikide presidendiks Aafrika päritolu ameeriklane, siis sünnib see osalt tänu sellisele käitumisele olümpiamängudel.
Seda tuleb tunnistada.
(Aplaus)
Sellepärast ütlen ma "jah” kodanikest sportlaste osavõtule: neil tuleks lasta olümpiamängudel öelda, mida nad tahavad.
Ma ütlen "jah” kodanikest ajakirjanike osavõtule: nad peaksid jälgima sportlasi hüppamas, jooksmas ja ujumas, kuid muutma ka Taevase Rahu väljaku valgete, punaste, mustade ja igat muud värvi loosungitega vabaduse asupaigaks, kus inimesed saavad öelda, mida tahavad.
Kolmandaks, pealtvaatajad peavad olema kodanikest pealtvaatajad: nad peavad minema olümpiamängudele vaatama, kuidas nende riikide sportlased jooksevad, hüppavad ja ujuvad, kuid tahtmata samal ajal näha kuldmedaleid nende kaelas rippumas ja verd nende saabastel.
Selline on täna Pekingi reaalsus!
Täna on Tiibeti kord ja mitte ainult inimõigusaktivistide, vaid ka keskkonnakaitse aktivistide kord.
Homme või ülehomme hakatakse kohut mõistma Hu Jia üle ja kes teab, milline võib olla karistus.
Mispärast?
Sellepärast, et ta oli inimõiguste aktivist ja keskkonnakaitse aktivist.
Sellepärast, et Pekingis valitseb kord.
Seal toimub sadu ja sadu arreteerimisi.
Rohelistena tahame me seda, et igaüks, kes läheb Pekingisse - ütlen seda nii, nagu öeldi 40 aastat tagasi - et seal kõik segi paisata, et kõnelda, et öelda "jah” olümpiale, aga ühtlasi "jah” ka vabadusele ning öelda, et hiinlased peavad aru saama, või muidu nad veel kahetsevad, et tahtsid olümpiamänge korraldada.
Kui Pekingis valitseb kord, kui kõik püsivad vait, kui kogu maailm käitub nagu Rahvusvaheline Olümpiakomitee, siis tähendab see diktatuuri võitu Pekingis ja Tiibetis.
Kui inimesed hakkavad rääkima, kui võimaldame tsenseerimata juurdepääsu Internetile, siis ütlen ma teile, et see saab olema suur hetk olümpiamängude, spordi ja demokraatia jaoks, sest sport ja demokraatia peavad käima käsikäes; teisiti pole hüppamisel, jooksmisel ja ujumisel mõtet.
(Aplaus)
<D>
kirjalikult. - (PT) Mäletan veel lootusetunnet, mida tõi Ukraina rahvale oranž revolutsioon ning lahtiütlemine Nõukogude Liidu mõjutustega minevikust.
Mäletan edu, arengu, demokraatia ja koostöö lubadusi, mida andsid tol ajal ukrainlastele nii Ukraina kui ka välisriigid.
Sel ajal paistis, et Euroopa Liit on kõige tõenäolisemaks sihtpunktiks rahvale, mis nii selgesti Lääne poole pöördus.
Nüüd, kus eufooria on möödas, paistab selgesti, et oranži revolutsiooni peategelased ei tulnud oma ülesandega toime.
Sama selgesti on näha, et on purunenud inimeste illusioonid seoses riigi juhtimisega.
2004. aasta detsembris Viktor Juštšenkole allajäänud kandidaadi valimine tõestab, et riik on tugevalt lõhestunud või et avalikkuse poolehoid on muutunud, mistõttu on rahvas Venemaa mõjutustele vastuvõtlikum.
Minu arvates on väga oluline, et Euroopa Liit püsiks ka edaspidi Ukraina jaoks atraktiivse väljavaatena ja et riik kasutaks selle nimel kõiki oma käsutuses olevaid vahendeid.
Loodan, et Ukraina jääb kindlalt demokratiseerimise teele ja liigub oma minevikku ja ajalugu silmas pidades ELi poole ning saab lõpuks täisväärtuslikuks ELi liikmesriigiks.
<D>
(DA) Proua juhataja, ma tahan öelda, et minu arvates on see küsimus mõistusevastane, ning praegu räägin ma üksnes Taani Kuningriigi koosseisu kuuluva Gröönimaa nimel.
Kaugel põhjas on üksikud pisikesed eraldatud asundused vaid 10-20 inimesega, kes elatuvad hülgepüügist.
Kui me võtame neilt ära nende elatusallika, ei ole neil mingit võimalust majanduslikult ära elada.
Samuti ei ole meil võimalik neile alternatiivseid elatusallikaid leida.
Järgmise asunduseni on sadu kilomeetreid ja me peaksime olema tänulikud, et nad seal on - seda seetõttu, et see võimaldab meil hoida Gröönimaad osana Taani Kuningriigist.
Gröönimaalased kütivad hülgeid.
Kellel on midagi selle vastu?
Mitte kellelgi!
Kui nad ei saa piisavalt hülgeid küttida, siis ei ole ka kalu, mida püüda.
Seega on antud juhul tegemist katastroofiga Gröönimaa jaoks.
Seda küsimust ei ole piisavalt põhjalikult arutatud ja arvesse ei ole võetud neid vaeseid inimesi, kelle elatis sellega ära võetakse, ilma et neile pakutaks selle asemel midagi muud välja.
Vaeste inimeste selline kohtlemine on allpool meie väärikust.
<D>
(NL) Härra president, daamid ja härrad, minu arvates on Euroopa Liidu suurim väljakutse praegu täielik demokraatliku osaluse puudumine otsustusprotsessis.
Kodanikud usaldavad Euroopa institutsioone üha vähem - ja minu arvates õigusega -, kuna nad ei ole nõus, et paljud väga olulised nende elu vahetult mõjutavad otsused tehakse nn elevandiluust tornides, mida ei kontrolli ükski vahend ega inimene.
Samuti ei tehta kõnealuseid otsuseid demokraatlikul alusel.
Ma toon kaks näidet.
Esiteks, Lissabonis kirjutatakse peagi alla uutele Euroopa aluslepingutele.
Igaüks teab, et see on Euroopa põhiseaduse versioon, mida peaaegu ei ole muudetud.
Härra Zapatero ise ütles selle kohta, et ühtegi sisulist osa ei ole muudetud.
Nüüd hääletati kõnealune tekst maha Prantsusmaa ja Madalmaade referendumil, kuid praegu on see naljaks pööratud.
Optimistlik stsenaarium on asjaolu, et võib-olla korraldatakse aeg-ajalt uusi hääletusi, et eurokraadid jääksid rahule, kuid praegu on referendumi kaudu tehtud demokraatlikud avaldused prügikasti visatud.
Sel viisil kardan ma, et Euroopa muutub üha enam väikeseks klubiks, kus juhul, kui see valitseb superriiki, ei sallita osalust ja seetõttu ei saa seda enam demokraatiaks nimetada.
Sama kehtib viisi kohta, millega käsitletakse Türgi võimalikku ühinemist Euroopa Liiduga.
Meie kodanikud ei taha seda, kuna Türgi ei ole Euroopa riik kultuuriliselt, geograafiliselt, usulises tähendus ega üldse mingil viisil, kuid vaatamata sellele ei võta komisjon ja nõukogu arvesse kodanike enamuse arvamust kõnealuses küsimuses.
Liidu tulevikku käsitleva arutelu asemel peaksime arutlema demokraatia parandamise üle Euroopa Liidu institutsioonides.
<D>
kirjalikult. - (PL) Innovaatilise meditsiini teema on mulle eriti südamelähedane, sest Poolas tegelen ma aktiivselt nende laste aitamisega, kellel on haruldased geneetilised haigused.
Kahjuks ei ole kuulu need lapsed mitte ühegi tervisekindlustusprogrammi alla ning ravimid, mida nad vajavad, on liiga kallid.
Enamikus Euroopa riikides kompenseeritakse selliste ravimite kulud, mis on vajalikud nende laste elus hoidmiseks, ning neile peaaegu normaalse eluvõimaluse andmiseks.
Parlamendiliikmena ma mõistan, kui oluline on Euroopa lähenemine meditsiini küsimusele.
Ma viitan innovaatilisusele, liidu toetusele teadusuuringute ning teadlaste osas ning samuti liidu julgustusele ravimite küsimuses, ergutades tootma uusi ravimeid.
Minu arvates on pr Grossetête raport tõepoolest väga tähtis.
Nõustun, et Euroopa Liit peab minema üle uuele ning tõhusamale teadusuuringute juhtimisele ning innovatsioonile, mille eesmärk on edendada meie Euroopa majandusarengut, tuua leevendust meie kodanikele ning mõnel juhul isegi päästa nende elu.
Euroopa Komisjoni ettepanek luua ühistehnoloogia algatus aitab ühtlustada ja lihtsustada projekti rahastamist.
Mis puudutab innovaatilise meditsiini uuringuprogramme, siis on tähtis kaasata nii VKE-d, ülikoolid, patsiendid, haiglad ning ravimitööstus, et tagada, et ravimid oleksid ohutumad, odavamad ning kättesaadavamad.
Komisjoni poolt ettepandud avaliku ning erasektori partnerlused on seetõttu suurepärane lahendus.
Need kujutavad endast uut võimalust ravimiuuringusektori jaoks.
<D>
komisjoni asepresident. - Te küsisite, kuidas personal liikmesriikide kaupa jaotub.
See on meie statistikas olemas.
Kõik arvud on kättesaadavad, seega palun võtke ühendust meie talituse töötajatega ja nad esitavad teile üksikasjalikud arvandmed.
Teema: ELi ametnike arvu kasvu mõju pensionikuludele
Viimase seitsme aasta jooksul on komisjoni alaliste töötajate arv tõenäoliselt suurenenud ligikaudu 16% võrra, kuni peaaegu 20 000 ametnikuni.
Käesoleva aasta alguses, pärast Bulgaaria ja Rumeenia ELiga ühinemist, värvati üle 700 ametniku, kelle ülesandeks on siseturu tugevdamine.
ELi ametnike arvu suurenemine avaldab selgelt mõju eelarvele ja eelkõige võib oodata pensionikulude muret tekitavat kasvu.
2008 suurenesid pensionikulud tõenäoliselt rohkem kui 10%, ja seda loomulikult Euroopa maksumaksjate kulul.
Missugune on komisjoni nägemus komisjoni ametnike arvu suurenemisest lähitulevikus?
Kas on juba kaalutud ametnike arvu kasvu peatamist?
Kas komisjon on teadlik finantsmõjudest, eelkõige seoses pensionikuludega?
<D>
(HU) Marc Tarabella andestab mulle kindlasti, kui ma ei alusta teda tänades, vaid suunan tänusõnad esiteks volinik Špidlale, kuna ta on meiega siin volinikuna tõenäoliselt viimast korda!
Sooviksin rõhutada tema pühendumust soolise võrdõiguslikkuse, naiste tööhõive ja sarnaste probleemidega tegelemisel.
Raportiga seoses kerkis mitu küsimust.
Soovin juhtida tähelepanu vähemalt kahele punktile: üks on sugudevaheline palgalõhe.
Viimane statistika näitab rohkem kui 17% suurust vahet.
Paranemine ei ole mitte ainult aeglane, vaid ka ebamäärane, kuna see number on suurem kui kaks aastat tagasi.
Ja me ei tea tegelikult veel, mis kriisi tagajärgedeks saab.
Argikogemus osutab, et lühiperspektiivis ei ole paranemine tõenäoline.
Fundamentaalselt vastuvõetamatu on aga asjaolu, et palgavahed ei esine mitte ainult nende puhul, kes karjääri alguses on, vaid siis, kui emad naasevad pärast ema- või vanemapuhkust töörutule.
Demograafilise kriisiga maadlevas Euroopas on see iseenesest murettekitav ning täielikult vastuvõetamatu.
Taoline diskrimineerimine on ilmselgelt ELi eeskirjade alusel keelatud.
Nagu juba mainitud, on asjasse puutuv õiguslik norm pärit 1975. aastast, ning on ilmne, et direktiiv, nagu paljud teised, on täielikult toimetu.
Olen väga rõõmus, et volinik Špidla teatas, et võime 2010. aastal oodata raportit meetmete kohta, mida komisjon kavatseb õigusaktide tõhustamiseks rakendada.
Sooviksin lisada vaid ühe lause naiste õiguste harta kohta.
Tõenäoliselt on uue täpselt sama toimetu õigusnormi loomisest olulisem ja pakilisem parandada olemasolevate seaduste tõhusust ja ligipääsetavust.
<D>
(RO) Proua juhataja, terrorism on pika ajalooga kompleksne nähtus, mis on kehastunud eri vormides, alates õõnestavatest liikumistest, mille eesmärgiks on suruda maha riikide suveräänsus ja sisemine kord, vallandades kodusõja, kuni atentaatide, mõrvade ja pogrommideni.
See on põhjus, miks käesolevale küsimusele tuleks läheneda realistlikult, kohusetundega, ning aruteludes peaksid osalema eri valdkondade spetsialistid.
11. septembri terrorirünnakud, kümned tuhanded ohvrid ja tohutu kahju sunnivad ühiskonda, Euroopa riike ja institutsioone võtma ette kooskõlastatud, süstemaatilist ja pidevat tegevust mitmel suunal, mida ma tahaksin teile meelde tuletada:
1. käesoleva fenomeni põhjuste objektiivne otsimine ja seejärel pidev parendamine.
2. terroriaktide rahastusallikate ning riigiüleste poliitiliste ja finantsvõrgustike tuvastamine.
3. terrorismi enda, relvapoliitika ja strateegilise toormaterjali allikate kogumiseks peetavate sõdade vahelise suhte määratlemine, terrorismivastase võitluse ettekäändel.
Ükski ühekülgne lähenemine terrorismiküsimusele ei aita kaasa tõe väljaselgitamisele ning selle ohtliku riikideülese nähtuse väljajuurimisele.
<D>
raportöör. - - (FI) Hr juhataja, volinik, hr Diamandouros, daamid ja härrad, esiteks soovin tänada kõiki kaasaaitajaid suurepärase koostöötaseme eest, kui seda raportit koostati.
Ei olnud lihtne leida lahendust, mis rahuldaks kõiki ja ma mõistan, et mõned inimesed loodavad ikka veel paarile muudatusele, kuid me oleme saavutanud parlamendikomisjonis üksmeelse tulemuse.
Tundub asjakohane siit edasi minna.
Ombudsmani rolliga on seotud neli probleemi.
Need on juurdepääs dokumentidele, ametnike tunnistused, teave kuriteoasjade kohta ja koostöö inimõiguste valdkonnas.
Euroopa ombudsmani algses ettepanekus oli ka viies probleem - tema volitused sekkumiseks -, kuid see tekitas vaidlusi ja just arutelu lõpus ütles ombudsman, et ta tahab selle tagasi võtta.
Kõige tähtsam muudatusettepanek puudutab ka ELi institutsioonide ja organite kohustust anda ombudsmanile juurdepääs dokumentidele, kui seda ombudsmanile tema töö tegemiseks vajalikuks peetakse.
Senini on institutsioonidel olnud õigus teabe avalikustamisest keelduda.
Seda kaalutakse nüüd objektiivselt, mitte enam subjektiivselt või meelevaldselt.
See on oluline, kuigi väike samm õiges suunas.
Institutsioonid, kes annavad ombudsmanile salastatud teavet või dokumente, peavad ombudsmani nende konfidentsiaalsest staatusest teavitama.
Lisaks sellele peab ombudsman rakendatavate eeskirjade puhul kooskõlastama asjaomaste institutsioonidega tegutsemistingimused juurdepääsuks salastatud teabele või teabele, mille suhtes on kohaldatav ametisaladuse hoidmise kohustus.
Euroopa ombudsmani roll on muutunud aastate jooksul Euroopa Liidu institutsioonide ja Euroopa kodanike jaoks üha olulisemaks.
Lissaboni lepinguga muutub Euroopa Liidu põhiõiguste harta õiguslikult siduvaks, mis teeb ombudsmani töö isegi veel olulisemaks.
Tulevikus peame me tegema rohkem ära tagamaks, et ombudsmanil on piisavalt vahendeid, et tema põhikiri on ajakohane, et ta saab vajaliku teabe ja et ametnikud annavad talle õiget teavet.
Põhiõiguste harta kohaselt on igaühel õigus sellele, et liidu institutsioonid ja organid käsitleksid tema küsimusi erapooletult, õiglaselt ning mõistliku aja jooksul.
Seega peavad olema paigas vahendid, et kodanikud ei peaks otsuseid aastaid ootama ja et neil oleks ka usaldus asjaolusse, et ombudsmanil on kogu vajalik teave ja et ametnikud räägivad talle, mida nad teavad, mitte seda, mida nad öelda tahavad.
Vastasel juhul ei ole õigusriiki, midagi, millest meile nii väga rääkida meeldib, isegi kui EL ei ole riik.
Me ise peaksime samuti õigusriigi põhimõtetest kinni pidama - vaid siis saame eeldada, et teised seda teevad.
<D>
Härra juhataja, proua volinik, daamid ja härrad, pean ütlema, et liidu olemust arvestades oli oodata, et kuuleme siin parlamendis erinevaid seisukohti.
Arutelu - ja mul on seda hea meel tunnistada - oli väga sisukas, välja arvatud härra Batteni märkused, mida ma isiklikult pean šokeerivateks.
Peale selle kõne on teised sõnavõtud olnud siiski täiesti õigustatud.
Samuti soovin tänada proua Neytsi ja härra Couteaux'd lugemissoovituste eest, mis võimaldavad meil rikastada oma arusaama Napoleoni ja Venemaa suhetest ning aitavad Benital ja minul parandada teadmisi Austria ja Venemaa vaheliste suhete kohta.
Konflikti tekke ja arengu kohta teen ELi eesistujariigiga seoses kolm sisulisemat märkust: esiteks, ilmselgelt oli jõu kasutamine viga; teiseks, Venemaa reageeris ebaproportsionaalselt, kuid, nagu täna hommikul rõhutati, reaktsioonile pidi eelnema mingi tegevus, isegi kui reaktsioon oli ebaproportsionaalne; ning kolmandaks, Euroopa Liit soovib konflikti tekke ja arengu sõltumatut rahvusvahelist uurimist.
Venemaa taandumise ulatuse ja Kaukaasia stabiilsuse kohta tahan öelda ka seda, et me ei tohi teha nägu, nagu poleks midagi juhtunud.
Meile on öeldud: "Eesistujariik käitub, nagu oleks tegemist tavaliste suhetega.”
Ei, ma leian, et pärast augustit on teatud sündmused siiski aset leidnud.
Kaks kuud tagasi seisime silmitsi relvastatud konfliktiga; 10. oktoobril nägime Venemaa vägede väljatoomist naaberpiirkondadest.
Nagu ma olen juba öelnud, on see ülimalt oluline lisasamm.
See ei tähenda, et Venemaa oleks täitnud kõik oma kohustused, millest me oleme täiesti teadlikud - ja ma vastan siin nendele kõnelejatele, kes tõid välja Akhalgori piirkonna probleemid - kuid praegu on kõige tähtsam alustada poliitilist protsessi.
See on praegu Genfis toimuvate kõneluste eesmärk.
Euroopa Liidu tahab öelda, et siin kontinendil ei tohi enam mingeid mõjupiirkondi olla.
Euroopa Liit ja Venemaa asuvad samas naabruskonnas, mille heaks peame tegema koostööd, mitte teineteisele vastu seisma.
Mis puudutab partnerlusläbirääkimiste taasalustamist, siis ütleksin, et ka tänahommikuse arutelu käigus viidatud juriidilistel põhjustel lükati läbirääkimised tulevase leppe üle edasi, mitte ei katkestatud neid, ning nagu Euroopa Ülemkogu 15. oktoobril märkis, kaasneb läbirääkimiste jätkumisega hinnangu andmine, mida on nõudnud komisjon ja nõukogu.
See on täiesti loogiline, nagu proua Neyts pealegi rõhutas.
Juhin tähelepanu sellele, et me peame tegema selget vahet läbirääkimiste taasalustamisel ning Euroopa Liidu ja Venemaa 14. novembri tippkohtumisel.
See tippkohtumine toimub ja tänane arutelu on näidanud, et see on tähtsam kui kunagi varem.
Tippkohtumine ise ei ole mõeldud tulevase partnerlusleppe läbirääkimiste harjutusena.
Soovin pöörduda tagasi ka mitme kõneleja kasutatud vastastikuse sõltuvuse mõiste juurde.
On õige, et sellist sõltuvust tuleb vaadata laiemas tähenduses.
See on olemas kõikides valdkondades: endastmõistetavalt valitseb see energeetikavaldkonnas ning ma ütlekson isegi, et osade ELi liikmesriikide puhul on tegemist sõltuvusega, millele me peame leidma lahenduse varustusallikaid mitmekesistades.
Me oleme sõltuvad ka rahvusvahelise julgeoleku valdkonnas ning just sel põhjusel ei tohi Euroopa Liit jätta vastamata Venemaa presidendi Medvedevi ettepanekutele uue Euroopa julgeolekuraamistiku kohta, isegi kui Euroopa Liidu vaated ei ühti tingimata Venemaa omadega.
Eelöelduga seoses soovin sarnaselt paljudega teie hulgast juhtida tähelepanu sellele, et me järgime Helsingi lõppakti ja Pariisi hartat, dokumente, millele on alla kirjutanud ka Venemaa, nagu härra Onyszkiewicz õigesti toonitas.
Niisuguses olukorras ei ole kahtlust, et me peame oma suhteid Venemaaga kainelt analüüsima, mida nii mõnedki teie hulgast rõhutasid.
Ei saa olla küsimustki külma sõja juurde naasmisest ega ka järeleandmiste tegemisest meie väärtuste ja põhimõtete osas.
Selle tagamiseks aga on meil rohkem kui kunagi varem vaja astuda Venemaaga dialoogi.
Soovin tänada kõiki, kes õnnitlesid Euroopa Liidu eesistujariiki Prantsusmaad tehtud töö eest, eriti härra Wielowieyskit ja härra Tannockit.
Eesistujariik Prantsusmaa tegutses tõhusamalt - ja sellega ma soovin lõpetada -, sest ta sai tuge liikmesriikidelt, komisjonilt ja Euroopa Parlamendilt.
Euroopa Liidu lõhenemine oleks kahtlemata Venemaa jaoks parim viis ELi nõrgestada.
Arvestades meiega alles hiljuti ühinenud riikide ja ELi vanemate liikmete vaheliste arvamuste väga järsku lahknemist selles arutelus, tuleb rõhutada, et arutelu põhjal vajame praegu rohkem kui kunagi varem ühtsust Gruusia kriisi käsitlemisel ja Venemaaga peetavas dialoogis - Euroopa Liidu poolset ühtset hukkamõistu osaliste vahel jõu kasutamisele ja territoriaalse terviklikkuse rikkumisele; Euroopa Liidu ühtset tegutsemist kohapealsete tsiviilvaatlejate ametissemääramisel; ning viimaks, Euroopa Liidu huvide ühtset määratlemist, eelkõige energeetikavaldkonnas ja üldisemalt rahvusvahelise julgeoleku valdkonnas.
Niisuguse ühtsusega saame taastada Venemaaga läbirääkimised tulevase leppe üle, kui aeg on selleks küps.
<D>
komisjoni liige. - Hr juhataja, esitatud üldisesse kompromissipaketti on lisatud rida põhielemente.
Peamiselt sisaldab see järgnevaid elemente:
PM10 näitaja ajapikenduse võimalus jäetakse ühisseisukoha tasemele; meetmete võtmisel ei saa viivitada ja ühest sammust koosnev lähenemine vähendab halduskoormust;
tahkete osakeste PM10 standardid jäetakse muutmata kooskõlas komisjoni esialgse ettepanekuga;
PM2.5 realistlik ja õigeaegne aastane siht- ja piirväärtus kehtestatakse tasemel 25 µg kuupmeetri kohta, mis tuleb saavutada vastavalt 2010. ja 2015. aastaks;
soovituslik piirväärtus 2020. aastaks, mis lisandub PM2.5 ambitsioonikatele põhimõtetele seoses läbivaatamisega 2013. aastal;
õiguslikult siduv kokkupuutekontsentratsiooni kohustus 2015. aastaks, mis täiendab kokkupuute vähendamise eesmärki kiirete meetmete algatamisega, mis toovad ootuste kohaselt rahvatervisele suurimat võimalikku kasu ja
komisjoni deklaratsioon edusammude kohta ühenduse tekkekohaga seotud meetmete väljatöötamisel.
Uus põhjendus 15 rõhutab samuti kahe kaasõiguslooja kindlat kavatsust kaaluda esmatähtsa küsimusena komisjoni esitatud õigusloomega seotud ettepanekuid tegeleda heitmetega ühenduse tasandil nende tekkekohas.
Ma tean, et need elemendid olid parlamendi jaoks esimese lugemise ajal ja komisjonis seekord kõige olulisemad.
Ma usun, et esitatud praegune kompromiss rahuldab parlamenti, sest saavutati oluline tulemus peamise põhimõtte osas kehtestada ambitsioonikas, kuid realistlik välisõhu kvaliteedistandard koos selgete juhistega, mis sisaldavad vajalike ühenduse meetmete vastuvõtmist ja selgelt määratletud läbivaatamist 2013. aastal.
Mul on samuti eriti hea meel esile tõsta tähtsust, mille parlament ja nõukogu omistasid käesoleva direktiivi osas kompromissi leidmisele.
Saavutatud kompromiss ja ilmutatud otsustavus võimaldavad Euroopa Liidul astuda tõhusaid järgmisi samme tervislikuma õhu tagamisel oma kodanike jaoks.
Kokkuvõttes on komisjon läbirääkimiste tulemustega väga rahul.
Komisjon aktsepteerib täielikult esitatud kompromissmuudatusettepanekuid.
Tahan veelkord tänada ja õnnitleda raportööri hr Krahmerit teisel lugemisel kokkuleppele jõudmiseks tehtud jõupingutuste eest.
<D>
fraktsiooni PSE nimel. - (DE) Proua juhataja, daamid ja härrad, näib, nagu meid valdaks jõulurahu - kõik läheb läbi nii rahumeelselt.
Pean kahjuks menetlusse ühe mõru noodi lisama.
Nõukogul, kelle esindajat täna siin ei ole, on kulunud kuid, et vaadata läbi komisjoni esitatud ettepanekud ja leida lahendus olukorras, kus töötus on suur ja kasvab veelgi.
Seega ei ole see Euroopa Parlamendi süü.
Antud juhul olid eelarve eest vastutavad inimesed isegi kiiremad kui meie energeetikavaldkonnas.
See ei teinud muidugi meie elu lihtsamaks.
Tavaliselt on nemad takistajad.
Ent kui me püüdsime leida lahendust, oli volinik väga abivalmis, kuid nõukogu jonnakas.
Meie mure on, et kõik eelarveassigneeringud, mida ei saa välja maksta, tuleks eraldada projektidele, millega luuakse uusi töökohti, eelkõige projektidele, mis käsitlevad energiajulgeolekut, energiatõhusust ja energiasäästu, ja see peaks olema õigupoolest enesestmõistetav.
See peaks tõesti olema enesestmõistetav.
Kui me küsiksime Euroopa kodanikelt, kas nad toetaksid kulutamata raha eraldamist sellele konkreetsele valdkonnale, vastaks enamik jaatavalt.
Ainult nõukogu ei ole veel tunnistanud, et just seda on vaja.
Sellega seoses peaksime kõik - kaasa arvatud uue parlamendi liikmed - nõudma tungivalt, et just seda rakendataks.
Ma ei tea, kas härra Piebalgs jätkab volinikuna ja vastutab edasi selle valdkonna eest, aga loodan, et ka komisjoni arvates peame kandma hoolt, et kõik eelarveassigneeringud, mida ei saa välja maksta, viidaks üle teiste valdkondade tööhõivega seotud projektidesse, mis parandavad energiatõhusust ja energiajulgeolekut.
Lõpetuseks sooviksin nii isiklikult kui ka oma fraktsiooni nimel tänada mõlemat volinikku koostöö eest.
Kas see ka alati meeldiv oli, on teine küsimus, aga te olite iga kord valmis dialoogi pidama, ja ma loodan, et saate sama öelda ka meie kohta.
Meie valimiskampaania on käimas, aga teie jaoks on asjad veidi rahulikumad.
Siiski arvan, et saate ilma meie, parlamendiliikmeteta, hakkama.
<D>
Volinik, proua juhataja, daamid ja härrad, praeguse majandus- ja finantskriisi taustal peame toetama Euroopa Liitu selle jõupingutustes saavutada tõhusamalt juhitud ja efektiivsemat maksusüsteemi.
Komisjoni ettepanek hoiuste maksustamise direktiivi muutmiseks teistes liikmesriikides annab võimaluse olemasoleva skeemi parandamiseks.
Euroopa Parlamendi majandus- ja rahanduskomisjon toetab selle kohaldamise laiendamist uutele finantsinstrumentidele ja geograafilistele piirkondadele.
Euroopa demokraatide ja liberaalide liidu fraktsioon tegi ettepaneku eriti kergelt reguleeritud maksurežiimidega territooriumide kaasamiseks, näiteks Ameerika Ühendriikide Delaware'i ja Nevada osariigid, aga ka liikmesriikide vahel võrdse kohtlemise tagamiseks ja selle direktiivi rakendamisega seotud halduskoormuse vähendamiseks.
Kuid volinik, peamiseks aruteluteemaks jääb siiski küsimus, kas kaotada maksude kinnipidamise süsteem automaatse teabevahetuse kasuks.
Liberaalide vaatenurgast on siin küsimuseks, kuidas meil õnnestub maksutulu kogumist suurendada ning kuidas ainult teabevahetuse jõustamine ei too kaasa - tõsiasi, mida kinnitavad juba teostatud uurimused - maksude kurjastikasutamist või maksutulu kogumise suurenemist, kuid see jätab mõned liikmesriigid ilma nende konkurentsieelistest.
Maksude kinnipidamine ei ole mitte ainult tõhusam, vaid pakub ka suuremat läbipaistvust selle kogumise ajal.
Ma usun kindlalt, et liikmesriigid peavad maksusüsteemi valimisel säilitama oma autonoomsuse.
Fraktsioon ALDE soovitas nende kahe süsteemi kohta võrdleva analüüsi läbiviimist.
Me loodame komisjonilt vähemalt 2010. aasta detsembriks tulemusi saada.
Samuti loodame, et need tulemused annavad aluse komisjoni edasistele ettepanekutele Euroopa Liidus hoiuste maksustamise süsteemi muutmise kohta.
Homme hääletame teise tähtsa teksti üle, mis käsitleb impordiga seotud käibemaksupettusi.
Selle direktiivi eesmärgiks on adekvaatse ja kvaliteetse teabe kiire vahetuse tagamine.
Sellel juhul on viis aastat ettevõtlussektori jaoks küllaltki pikk aeg.
Samuti on selle eesmärgiks jagatud vastutusmehhanismi sisseseadmine.
Kaitstes iga liikmesriigi maksutulu, on meil siiski tähtis tagada, et ühisvastutus tuleb mängu vaid juhul, kui hangitud teave sisaldab tõsiseid eeskirjade rikkumisi või on selle andmisel põhjendamatu viivitus tekkinud.
Teisiti riskime täiendava kahjuliku koormuse kehtestamisega ettevõtetele.
Ma loodan, et me hääletame homme nende raportite poolt.
<D>
(PL) Hr president, resolutsiooni projekt juhib veelkord tähelepanu Euroopa ees seisvale demograafilisele ohule.
Vastutus meie mandri tuleviku ning selle sotsiaalse ja majandusliku arengu eest nõuab teemale erilise tähelepanu pööramist.
Keskmine sündimusnäitaja 1,5 on liiga madal.
Põlvkondade vahetumise tagamiseks peab see näitaja olema suurem kui 2,15.
Praeguste ohtude tekkimisele on kahtlemata kaasa aidanud lastetu või vähese laste arvuga peremudeli toetamine, pereelu tingimused, mis ei taga korralikku ja stabiilset majanduslikku olukorda (töötuse ja madala tööhõivestandardi mõju tulemus, eriti selles osas, mis puudutab tööhõive kestust) ning naiste emaksolemise eest karistamine pensioniskeemide abil.
Ühiskonna vananemine, mille peamiseks põhjuseks on pikem eluiga, mida muidu käsitletakse positiivse fenomenina, kuid ka tööga hõivatud inimeste ja pensionäride arvu halb suhe, tekitab pensionisüsteemi jaoks suuri finantsprobleeme.
Sellises olukorras tuleb astuda samme muudatuste tegemiseks.
Paraku ei ole ma nõus raportis sisalduva veendumusega, nagu saaks seda probleemi lahendada rände abil.
Poolas Turumajanduse instituudi poolt läbi viidud uurimus näitab, et sellisel meetodil elanikkonna suurendamine moodustab vaevalt 2-3%, mis on liiga vähe.
Selle meetodiga kaasnevad ka sotsiaalsed probleemid nagu näha Taanis, Prantsusmaal ja Saksamaal.
Integratsiooniprotsess võtab kaua aega.
Siinkohal tahaksin juhtida teie tähelepanu raportis toodud ettepanekutele seoses majandusmigrantide perekondadega.
Minu esitatud ettepanekute põhjuseks on ebatäpne perekonna määratlus, s.t kas mõeldakse perekonda väljarännanu sünniriigi või väljarännanu vastuvõtjariigi seaduse tähenduses.
Ma olen eriti mures võimaliku polügaamia ja sellest tulenevate õiguslike ja majanduslike tagajärgede pärast juhul, kui neile perekondadele tehakse kättesaadavaks sotsiaalteenused.
Ma tahaksin ka ...
(President katkestab kõneleja.)
<D>
(HU) Ilmselt pole juhus, et 2010. aasta eelarve ettevalmistamine saab nii suure tähelepanu osaliseks.
Kogu see tähelepanu on täiesti põhjendatud, arvestades töötuse suurenemist ja majanduskriisist tingitud probleeme.
Tööhõive- ja sotsiaalkomisjoni arvamuse koostajana tahaksin tänada raportöör László Surjánit asjaomaste teemade asjatundliku käsitlemise eest.
Me määratlesime minu koostatud tööhõive- ja sotsiaalkomisjoni arvamuses järgmised esmatähtsad valdkonnad.
Muidugi omistasime kõige suurema tähtsuse vahenditele, mille eesmärk on leevendada finants- ja majanduskriisi mõju Euroopa kodanikele.
Toetasime kõiki ettepanekuid, sealhulgas 8,4%-list kasvu konkurentsivõime suurendamiseks, mis võiks aidata säilitada töökohti või luua uusi töökohti ja aidata kaasa Euroopa majanduse elavdamise kava, uuendatud Lissaboni strateegia ning elukestva õppe programmi rakendamisele.
Tõstsime ka esile Euroopa Sotsiaalfondi, kutseõppe, tehnilise kvalifikatsiooni omandamise ja elukestva õppega seotud ülesanded.
Minu arvates on eriti tähtis, et meil õnnestus eraldada 25 miljonit eurot tulevase mikrokrediidirahastu rahastamiseks 2010. aastal.
Me arutasime seda uut rahastut eile.
Loodetavasti suudame kiiresti kokku leppida ka muudes rahastamise üksikasjades.
Ma leian, et eelarve peaks rõhutama eelarverealt 1a rahastatava tegevuse ja poliitika tähtsust, sest need aitavad kaasa säästvale arengule ja töökohtade loomisele.
Eriti teretulnud on eelarvepunktid, mille eesmärk on parandada väikeste ja keskmise suurusega ettevõtete olukorda, ning toetus programmile Progress, konsultatsiooni- ja teabevõrgustikule EURES ning katseprojektidele, näiteks Globaliseerumisega Kohanemise Euroopa Fondile.
Kõike seda arvestades leian, et tööhõive- ja sotsiaalkomisjoni määratletud eesmärkidel võib olla eelarves tähtis roll.
Selle eest oleme tänu võlgu raportööridele.
<D>
fraktsiooni PSE nimel. - (DE) Härra president, tahaksin väga tänada kontrollikoda töö eest, mille ta parlamendile 2007. aasta aastaaruande vormis esitab.
Terve rea pidevalt paremaks muutuvate aastaaruannete seas on see minu arvates parim aruanne, mille kontrollikoda seni on esitanud.
See on informatiivsem - niiöelda värvikam - ja selgem.
Kontrollikoja liikmed, ma olen täheldanud rahuldustundega, et te olete hakanud vastu kiusatusele lisada käesoleva aasta raportile populismivärvingut.
Mitmete erinevate eriaruannete ja eelkõige käesoleva aruande alusel peame nüüd hindama, kas komisjoni 2007. aastal maksumaksja rahaga tehtud töö oli rahuldav või mitte.
Siiani on olnud mitmeid julgustavaid ettekandeid, eelkõige volinikult seoses ühtekuuluvusfondiga.
Volinik teadusuuringute küsimustes on samuti osutanud, et siinse täiskogu ja kontrollikoja kriitika eelmise aasta aruandes on vilja kandnud.
Üks valdkond, kus asjad ikka veel hästi ei lähe, on kollektiivsed jõupingutused Euroopa eelarve kontrollimiseks, millest liikmesriigid on praegu loobumas.
Neli liikmesriiki - Taani, Madalmaad, Ühendkuningriik ja Rootsi - on julgustavaks näiteks aktiivsest koostööst.
Meeldiv on näha, et üks riigisisene kontrollikoda, näiteks Saksamaa kontrollikoda, hakkab riigi tasandil huvituma Euroopa rahast, mida Saksamaal kulutatakse, ja me loodame, et sellel teemal toimub tulevikus poliitiline arutelu.
Me oleme alates Wynni ja Mulderi raportitest püüdnud täita riikide kinnitavate avalduste esitamise nõude abil lünka aluslepingu artikli 274 ja artikli 5 vahel.
Samal ajal, kui me seda teemat arutame, volinik Kallas, oleks mul hea meel, kui komisjonil oleks nende aruannete standardimisel koostööaltim ja aktiivsem roll.
See on midagi sellist, mida teie positiivne lähenemisviis peaks aitama ühel päeval kaasa tuua.
Kui me oma eelarve täitmise kinnituses komisjoni töö kvaliteedi üle otsustame, teavitame maksumaksjaid sellest, kas komisjoni töö on üldiselt vastuvõetav või mitte.
Kui me ootame teistelt institutsioonidelt professionaalsust, peame ise ka olema professionaalseks koostööks valmis.
Ma usun, et on vastuvõetamatu ja naeruväärne pidada siinsel täiskogul arutelusid selle üle, kas eelarvekontrolli komisjon võib jääda niiöelda neutraalseks komisjoniks või mitte.
On vastuvõetamatu, kui kontrollikomisjoni peetakse lihtsalt mingiks lisakomisjoniks, sest see ei ole professionaalne.
Need ajad on ammu möödas, kui eelarvet vaadati läbi ühes kohas umbes kuus kuud ja seejärel ülejäänud aasta jooksul vastutas eelarvekontrolli eest teine komisjon.
Me pole kõiki asutusi isegi veel vaadelnud ja me peame oma maksumaksjatele kinnitama, et kõik toimib korrektselt.
Me vajame teistelt institutsioonidelt professionaalsust, kuid ka meie kui parlament peame jõupingutusi tegema, sest vastasel juhul ei saa me astuda maksumaksjate ette.
<D>
fraktsiooni ALDE nimel. - (IT) Proua juhataja, lugupeetud volinik, daamid ja härrad, mesindussektor pole pelgalt tootlik tegevus, mis ulatub kaugele meie põllumajandustegevuse ajalukku, vaid see on praegu üks süsteeme, mis on väga tähtis puude ja rohtsete põllukultuuride tootlikkuse taseme säilitamisel tänu võõrtolmlemisele.
Tahaksin öelda, et 80% kasvatatavatest taimedest kannab vilja tänu mesilaste kantavale õietolmule, tagades paljunemisel ka liikide geneetilise varieerumise.
Selge on see, et praegu ei saa mesindussektorit ja selle tegevusi asendada ning need on ainus viis säilitada bioloogiline mitmekesisus.
Tarude saadused peavad aina sagedamini konkureerima maailmaturul konkurentsitingimustes, mis pole läbipaistvad, ning toodete rohke impordiga, sealhulgas väljastpoolt ELi pärit toodete impordiga, millel ei ole garantiid.
Alati pole võimalik tagada nende kvaliteeti, osaliselt pestitsiidide tõttu, mis on Euroopas keelatud, aga mida mujal kasutatakse.
Seetõttu tuleb kasutada märgistamist ning lisada tootele selle päritolu.
Minu arvates on tähtis ka osutada tõsistele tagajärgedele, mida avaldab mesindustegevusele viirus, mille tõttu on üle 50% Euroopa mesindussektorist hävitatud.
Ma palun Euroopa Komisjonil teha täiendavaid pingutusi seoses teadusuuringutega, et leida viis, kuidas võidelda selle tõsise haigusega, keelates igasuguse fütosanitaartöötluse õitsemisperioodidel.
<D>
(NL) Härra juhataja, ka mina tahaksin siiralt tänada proua Lucast ja ka härra Zaleskit nende jõupingutuste eest selle resolutsiooni koostamisel.
Kõigele vaatamata toimub Euroopas kahjuks siiski laialdane kauplemine puiduga, mis ei ole langetatud seaduslikult ega säästvalt.
Euroopa Komisjoni 2003. aasta FLEGTi tegevuskaval, mille konkreetne eesmärk on tõkestada ebaseaduslikult langetatud puiduga kauplemist Euroopas, on olnud üksnes väga piiratud mõju.
Seetõttu on kahetsusväärne, et Euroopa Komisjon peab ikkagi uued ettepanekud esitama.
Kuid kõigele vaatamata näib importijate vääriti käitumine end ära tasuvat, sest peaaegu mitte kunagi ei ole ebaseadusliku kauplemise vastu meetmeid võetud ja puuduvad sanktsioonid.
Seetõttu maksavad vastutustundlikud puiduimportijad keskkonna- ja ohutusnõuete täitmise eest kõrget hinda - nii sõna otseses mõttes kui ka ülekantud tähenduses -, kuna endiselt kaubeldakse laialdaselt palju odavama ebaseadusliku puiduga.
Puidutööstus ise on juba mõned mõistlikud algatused teinud, näiteks sertifitseerimine.
Me peame neid siduvate õigusaktidega WTO raamistiku kohaselt toetama.
Seetõttu pooldan ma ka nende olemasolevate sertifitseerimissüsteemide tunnustamist, mille on osaliselt loonud sektor ise ja osaliselt valitsusvälised organisatsioonid.
Sellega, mida proua Lucas soovib, nimelt ka uue Euroopa asutuse loomisega, kaasneks palju bürokraatiat ja meie arvates on see tarbetu.
Loomulikult tuleb ebaseadusliku raiega võitlemiseks võtta kohalikul tasandil piirkondades meetmeid, kuid me ootame ka seda, et Euroopa Komisjon esitaks sanktsioonide kehtestamise ettepaneku, millel peaks olema takistav mõju ka puiduimportijatele.
Lõppude lõpuks, kui me ei kehtesta sanktsioone ebaseaduslikult kauplevatele ettevõtetele, on oht, et selline seadusevastane käitumine tasub end jätkuvalt ära, ja selle peame kõrvaldama.
<D>
(PT) Cotonou lepingu muudetud versioonis on sätestatud jätkusuutliku arengu põhiküsimused ning AKV riikide järkjärguline integreerimine maailmamajandusse.
Sellised teemad nagu kliimamuutus, energiavarustuse kindlus, koolitus ja haridus on neis riikides arenguks oluliselt tähtsad.
Samas võib ülemaailmne soojenemine kujutada endast üht võimalust.
Nende riikide käsutuses oleva taastuvenergia hinnad on nende majanduslikuks ja sotsiaalseks arenguks oluliselt tähtsad ning võimaldavad neil energia osas liikuda sõltumatuse suunas, nii et nad suudavad ülemaailmsele kriisile vastu astuda.
Haridusse ja koolitusse investeerimine on vaesuse, tööpuuduse, väljarände ja ajude äravoolu vastu võitlemisel samavõrd oluline ning aitab üles ehitada nende riikide majandust.
Lõpetuseks tahaksin nimetada just väikeseid saareriike, mis on eriti haavatavad ja nõrgad.
Seda silmas pidades tuleks Cotonou lepingu rakendamisel võtta arvesse Mauritiuse strateegiat ja Barbadose tegevuskava, milles määratletakse mitmeid meetmeid saareriikide jätkusuutliku arengu toetamiseks.
<D>
(PL) Härra juhataja, Euroopa kunsti universaalne olemus osutab vajadusele ennistada koolide roll peamise kultuuri levitamise keskusena.
See on võimalus demokratiseerida kultuuri kättesaadavust.
Kunstiharidus arendab tundlikkust ja vallandab loovvõimed.
See peaks olema kooli õppekava kohustuslik osa kõikides õppeastmetes.
Euroopa loovuse ja innovatsiooni aasta pakub suurepärast võimalust taastada kunsti õiguspärane asend - ka hariduses -, nii et selle integratsioonilist rolli oleks võimalik väärtustada.
Kui kaitsta eri regioonide traditsioonilist kultuurilist identiteeti ning võimet nende kohta midagi tänu liikuvusele avastada, sealhulgas kultuurihariduse valdkonnas, peitub selles täiendav võimalus loovuse arendamiseks.
Seetõttu ongi eurooplaste kunsti ja loovusega seotud tegevustesse haaratud kogukonna liikuvuse raamistiku loomine nii oluline.
See on tõeline põhjus, miks ma hääletasin selle raporti poolt, kuigi soovin ühtlasi avaldada oma vastasseisu kiirele arutelu menetlusele selle dokumendi küsimuses ning selle vastu võtmisele praktiliselt ilma igasuguse aruteluta.
<D>
õiguskomisjoni arvamuse koostaja. - (PL) Härra juhataja, 2005. aastal tekkinud idee Euroopa Tehnoloogiainstituudi asutamiseks väärib igakülgset toetust.
Teaduse ja innovatsiooniparkide võrgustiku kavandatud struktuuril on šansse saada innovatsiooni suurepäraseks stimulaatoriks terves Euroopa Liidus.
Võttes eelduseks nõuetekohase õigusliku aluse ning seejärel instituudi pideva rahastamise oli õiguskomisjoni arvamuse koostajana mu prioriteediks õiguskomisjoni arvamust küsida.
Selles kontekstis on tohutult tähtis, et andes instituudile asutuse staatuse 17. mai 2006. aasta institutsioonidevahelise kokkuleppe ja eriti selle C osa ja artikli 47 alusel, garanteeritakse instituudile komisjoni ettepanekul seoses 2007.-2013. aasta eelarve jaotise 1A varu suurendamisega 309 miljonit eurot.
EITi sünd on eriti oluline ühendatud Euroopa uue osa teaduskeskkonnale, millel on loomupärane tohutu ja siiani kasutamata potentsiaal.
Seepärast toetan ma soojalt Wrocławi ametiasutuste otsust, kes pakuvad juhatuse või ühe teaduspargi asukohaks oma linna, kus õpib 140 000 üliõpilast.
Lõpetuseks tahan edastada oma soojad õnnitlused ja tänu Reino Paasilinnale, ning mu õnnitlused suurepärase raporti puhul.
<D>
(SV) Tänan teid, härra juhataja.
See raport on läbinisti hea.
See on hästi tasakaalustatud ning annab objektiivse kirjelduse Makedoonia arengutest, kiites saavutusi ning paludes pühendada natuke rohkem aega veel täitmist vajavatele ülesannetele.
Ent nagu paljudel varasematel kordadel taandub arutelu sellele, et me räägime oma eri seisukohtadest vaidluses riigi nime üle, selle asemel et välja mõelda, kuidas Makedoonia võimalikult kiiresti ELi liikmeks saada.
Me kõik teame, mis juhtus Bukaresti tippkohtumisel.
Ma ei hakka rääkima, kellel oli õigus, kes eksis või kelle kaitsta olid suuremad rahvuslikud huvid, kuid ma pean ütlema, et välispoliitika ülesanne ei ole ainult teha selgeks, kellel on õigus ja kellel mitte.
Välispoliitika ülesanne on leida lahendusi, mis teeniks kõige paremini oma riigi või piirkonna, ja meie puhul Euroopa, rahu ja julgeoleku huve.
Selle saavutamiseks läheb vaja segu heast tahtest, kompromissidest, heast diplomaatiast ja selgest juhtimisest.
Takistada ühel Lõuna-Euroopa riigil NATO liikmeks saamast, kui selline võimalus tekkis, ei ole minu arvates eriti tark tegu, arvestades praegu Balkanil valitsevat keerulist olukorda ja kõiki meie ees olevaid väljakutseid: Kosovo iseseisvus, mis on sündinud fakt, valitsuse lahkumine ja uued valimised Serbias ning endiselt jätkuvad politseireformid Bosnias.
Ent takistada Balkani riigil ELi liikmeks saamast või isegi ainult sellest mõelda pole ainult rumal, vaid lausa ohtlik!
Kõigest kolme tunni eest rääkisin ma siin Euroopa Parlamendis kolleegiga, kes ütles: "Kui nad ei tee, mida me tahame, võime blokeerida nende ühinemise mitte ainult NATO vaid ka ELiga.
Seadus annab meile selleks õiguse.”
Minu reaktsioon sellele on: siis peame seda seadust muutma!
Seadused ei ole ju mõeldud selleks, et nende abil üksteise tegevust blokeerida, häirida või üksteiselt midagi välja pressida.
Nad on ju ometi mõeldud selleks, et me rahulikus ja turvalises Euroopas kõik üksteisega võimalikult hästi läbi saaksime.
Ma olen kindlalt veendunud, et mida varem kõik Balkani riigid on ELis, seda varem saavutame turvalise Euroopa.
Pole üldse mingit kahtlust, et Makedoonia kuulub Euroopasse ja Makedoonia tuleb tuua ELi liikmeks nii kiiresti kui võimalik.
Ma soovitan teil tungivalt seda raportit toetada.
<D>
(EL) Proua juhataja, ma kuulasin väga hoolikalt keskpanga presidendi ja Jean-Claude Junckeri, kellest ma väga lugu pean, kõnesid.
Me seisame kahtlemata silmitsi suure majanduskriisiga, millele ei leidu viimastel aastakümnetel võrdset.
Nafta ja paljude muude toodete hinna hirmuäratav tõus, kõrge töötusemäär, laialtlevinud vaesus ning väike majanduskasv annavad kõik oma panuse sellesse tugevasse kujutluspilti.
Esitatud kriitika üle on laialdaselt arutletud.
Minu arvates on see kriitika, mis lähtus ka ametlikest allikatest, olnud kõik ühe eesmärgiga - juhtida tähelepanu olukorra tõsidusele.
Pealegi peame poliitikutena püüdma kritiseerida, sest vaid kriitika kaudu suudame areneda, asju selgemalt näha ja seeläbi jõuda lahendusteni, millest on ühiskonnale kasu.
Lõpetuseks, soovin õnnitleda raportööri tõeliselt erakordse raporti puhul.
<D>
Daamid ja härrad, tahaksin härra Hegyit õnnitleda tema suurepärase raporti puhul, mis, ma olen kindel, annab olulise panuse kodanikudialoogi algatamisse Euroopa Liidus.
Euroopa institutsioonide üldiste teavitamisalaste prioriteetide edukas saavutamine partnerluses liikmesriikidega oleks oluline samm Euroopa Liidu kodanike parema teavitamise suunas.
Ainult hästi teavitatud eurooplased saavad ära kasutada neile pakutavaid võimalusi ja osaleda aktiivses dialoogis Euroopa teemal.
Oleme kõik näinud nende probleemide tagajärgi, mis tekkivad seoses tagamisega, et inimesi teavitatakse: vastuhääletused referendumitel ja Euroopa arengu takistamine.
Bulgaaria kodanike ühenduse esinaisena usun, et kodanike hõlmamine otsuste tegemisse annab neile võimaluse otseselt panustada poliitilisse protsessi Euroopa Liidu tasandil.
Usun, et see on üks tähtsamaid valdkondi, mida tuleb kiiresti reformida ja täiustada.
Usun, et see raport võimaldab Euroopa Parlamendil anda vajalikud juhised ja soovitused muudele asutustele, ent ka kodanikuühendustele, kuna kodanikud on tähtsaim element Euroopa tuleviku arengus.
Ilma nende koostöö ja sekkumiseta on meil võimatu saavutada endale püstitatud eesmärke.
<D>
kirjalikult. - Ma kiidan raportööri raporti igati heaks ja nõustun sellega, et ühtse turu areng on toonud Euroopa kodanikele mitmekülgset kasu, millest tuleks esile tõsta tarbijale laiemate valikute ja madalamate hindade pakkumist, dünaamilise ettevõtluskeskkonna loomist ning kaupade, teenuste ja ideede vaba vahetuse võimaldamist.
See omakorda on hõlbustanud Euroopa integratsiooni mitmetes valdkondades ja toetab ka edaspidi ELi suutlikkust saavutada oma laiaulatuslikud eesmärgid.
Siiski on mul raporti teatud osade osas kahtlused:
Ma ei nõustu sellega, et ettevõtete ühtse konsolideeritud tulumaksubaasi kehtestamine on vajalik või soovitav, nagu raportis kinnitatakse.
Ma usun, et selline ettepanek, kui selle oleks teinud komisjon, oleks esimene samm maksude ühtlustamise suunas, mida ma pean vastuvõtmatuks.
Ma usun, et liikmesriigid suudavad kõige paremini määratleda oma maksusüsteemi olemust ja ulatust.
Lõpuks arvan ma, et raportis tehtud viide tuumaenergiale kui ühele ELi olulisele energiaallikale on siin kohatu ja ma ei toeta raporti seda osa.
<D>
kirjalikult. - (FR) Proua Castex hääletas Mantovani raporti poolt, mis käsitleb Euroopa kvalifikatsioonide raamistiku loomist.
See Euroopa Parlamendi Sotsiaaldemokraatide fraktsiooni prantslasest liige tervitab Euroopa kvalifikatsioonide raamistiku juurutamist tulevikus, mis aitab kaasa töötajate ja õppijate riikidevahelisele mobiilsusele, vastates samal ajal tööjõuturu nõudmisele ühise referentspunkti järele kvalifikatsiooniastmete ülekandmiseks.
Vastavalt ettepanekule peaks kõik kvalifikatsioonid alates kohustusliku hariduse lõpust kuni kõrgeima ülikoolihariduse ja tööalase koolituse tasemeteni (komisjoni esialgne dokument puudutas üksnes üldhariduse kvalifikatsioone), klassifitseerima vastavalt ühele kaheksast referentstasemest, põhinedes teadmistel, võimetel ning omandatud oskustel.
Proua Castex usub, et ühe liikmesriigi kvalifikatsioonide võrdlemise, tõlkimise ja kohandamise tööriistana teise liikmesriigi omadega, austab Euroopa kvalifikatsioonide raamistik Euroopa Liidus eksisteerivat sertifitseerimissüsteemide mitmekesisust ning kvalifikatsioonide rikkalikust.
See on tööriist, mis aitab samuti kaasa Euroopa kodanike suuremale mobiilsusele.
Nüüd on liikmesriikide kohustuseks alustada tohutu ülesandega klassifitseerida Euroopa kvalifikatsioonide raamistiku referentstasemed, vastasel juhul on see määratud jääma tühjaks kestaks.
<D>
Neljapäeval, 4. veebruaril 2010 esimeeste konverentsil koostatud lõplik päevakorra projekt on vastavalt kodukorra artiklile 137 edastatud.
Tehtud on ettepanekud järgmisteks muudatusteks:
Esmaspäev
Muudatusi pole.
Teisipäev
Euroopa Rahvapartei (kristlike demokraatide) fraktsioon on esitanud taotluse lisada päevakorda nõukogu ja komisjoni avaldused euroala riikide raskete rahalise ja majandusliku olukorra kohta.
See puudutab finantsraskustes liikmesriike.
<D>
fraktsiooni ALDE nimel. - (NL) Härra juhataja, rohelise raamatu ja Karl-Heinz Florenzi raporti koostamise ajastus on suurepärane.
On tõesti viimane aeg, et Euroopa Liit tubakaküsimuse juurde tagasi pöörduks, sest selles valdkonnas on juba liiga kaua vaikus valitsenud.
Florenzi raport keskendub õigustatult suitsetamisele noorte seas ning passiivse suitsetamise kahjulikele mõjudele töökohtadel, üldkasutatavates hoonetes, toitlustusasutustes ja baarides.
Noorte puhul on uuringud näidanud, et 90% suitsetajatest hakkab suitsetama lastena, alla 18aastaselt.
Mul on väga hea meel Florenzi raporti ambitsioonika eesmärgi üle vähendada märkimisväärselt suitsetamist kõnealuses vanuserühmas.
Noored on vastuvõtlikumad vastastikusele survele ja lisaks on tervistkahjustavad mõjud kõnealuses vanuserühmas suuremad.
Loodan seetõttu, et liikmesriigid - kes arvavad muidugi, et nad saavad ise kõike paremini korraldada ja et meie ei tohiks mitte mingil juhul liiga palju sekkuda - vastavad parlamendi üleskutsele vähendada 2025. aastaks kahjuliku mõjuga suitsetamist noorte hulgas poole võrra ja võtavad meetmeid, leppides kõnealuses eesmärgis vastastikku kokku.
Seoses passiivse suitsetamise ja üldise suitsetamiskeeluga tuleks meenutada mõistlikku liberaalset põhimõtet, et ühe inimese isiklik vabadus lõpeb seal, kust algab teise oma - ja mis näitaks seda põhimõtet veel paremini kui tahtmatu passiivne suitsetamine?
Passiivne suitsetamine tekitab suurt kahju rahvatervisele ja kulusid Euroopa majandusele.
Igal aastal sureb ELi liikmesriikides passiivse suitsetamise tagajärjel üle 79 000 täiskasvanu ning on olemas tõendid, et passiivne suitsetamine töökohal põhjustas 2002. aastal Euroopa Liidus 7000 surmajuhtumit, samal ajal kui teisese tubakasuitsu sissehingamine kodus põhjustas lisaks 72 000 inimese surma.
Iirimaal, Šotimaal ja Itaalias on kõnealuse suitsetamiskeeluga juba laialdased kogemused ja need kogemused on tegelikult positiivsed.
Neist riikidest tulnud kommentaarid - sealhulgas inimestelt, kes esialgu olid meetme suhtes väga skeptilised - on lõpptulemusena positiivsed.
Seetõttu on ahvatlev suitsetamiskeeld ka Euroopa tasandil kehtestada.
Hiljuti otsustas parlamendi keskkonna-, rahvatervise- ja toiduohutuse komisjon seekord veel mitte üleeuroopalist suitsetamiskeeldu kehtestada ja jätta meetmete vastuvõtmine liikmesriikide ülesandeks.
Ma arvan, et see oli õige, sest niivõrd vastuolusid tekitav otsus tuleks praegu langetada kodanikule võimalikult lähedasel, - st liikmesriigi või piirkonna tasandil.
Seetõttu näib mulle, et enim, mis me praegu suudaksime saavutada, on suitsetamiskeelu juba kehtestanud liikmesriikide üleskutse sõlmida vabatahtlikkuse alusel Euroopa harta, et luua tarbijate jaoks suurem selgus.
Ääriselt hea on - ja siinkohal kiidan ma volinikku rohelise raamatu eest - kõnealuse arutelu edendamine, mis vaieldamatult aset on leidnud.
Küsimus on päevakorral kõigis liikmesriikides.
Härra juhataja, tahaksin teha mõned kokkuvõtvad märkused tubakatoodete direktiivi kohta.
Ka Florenzi raportis mainitakse, et kõnealune direktiiv vajab läbivaatamist.
Ma toetan kõike, mida raportis sigaretipakkide pilthoiatuste kohta öeldakse.
Äärmiselt kahju, et nii vähe liikmesriike neid on kasutanud ja isiklikult olen ma kõnealuses küsimuses õigusnormi vastuvõtmise poolt.
Lisaks peaks olema võimalik pilthoiatusi teisel moel kasutada, näiteks suitsetamise mahajätmist käsitlevates teabevoldikutes, nagu Kanadas; pilthoiatuste kasutamise kogemus on olnud positiivne ja see näib mulle hea mõttena.
<D>
- Proua juhataja, nagu näete, on minu kolleegid kadedad meie suhte peale, mistõttu nad on täna pärastlõunal käitunud nagu meie saatjadaamid.
Loodan, et kiidate mu sõnavõtu heaks.
Me kõik teame, et autotööstusel on mõningaid tõsiseid finantsprobleeme.
Neist räägitakse iga päev kõigis meie ajalehtedes.
Piirkonnas, mida ma esindan, on suur Toyota tehas Derby tervikomavalitsuses Burnastonis, kus on juba võetud erinevaid meetmeid, et uue finantskeskkonnaga kohanemiseks kulusid vähendada.
Suurepärases uues Ühendkuningriigi parlamendi valimisringkonnas Daventrys asub McLareni vormel 1 mootoritehas, kus töötab üle 600 inimese.
Seega me kõik siin teame või esindame mingit osa autotööstusest ja teame seal esinevatest finantsprobleemidest.
Aga oleme tegelikult suutnud need probleemid siin veelgi tõsisemaks muuta, võttes headel aegadel vastu ühe määruse teise järel, nägemata ette perioodi, mil olud võivad olla veidi kitsamad.
Autotööstus ei saa hakkama meie jõustatud määrustega.
Tänan teid mulle antud lisaaja eest.
Tean, et alguses öeldu võttis minult ehk mõne sekundi.
<D>
(PL) Härra juhataja, tervishoiuga seotud küsimused kuuluvad liikmesriikide pädevusse.
Kuid see ei peaks takistama võtmast ühiseid meetmeid, mille eesmärk on kaitsta eurooplaste tervist.
Peamised eesmärgid on sõnastatud valges raamatus.
Nende hulka kuuluvad tervise edendamine vananevas Euroopas, kodanike kaitse terviseohtude eest ja dünaamiliste tervishoiusüsteemide toetamine.
Neid eesmärke ei ole võimalik saavutada kohalike ja piirkondlike ametiasutuste ulatusliku kaasamiseta.
Niisiis peavad kohalikud ja piirkondlikud ametiasutused olema täielikult kaasatud selle strateegia rakendamisse.
Valge raamat tõstatab olulise küsimuse tervishoius valitsevast ebavõrdsusest ning tervisenäitajate erinevustest eri riikide ja ühiskonnarühmade vahel.
Enamikus uutes liikmesriikides osutatakse teatud tervishoiuteenuseid vähe.
See lõhe tuleb ületada.
Seetõttu on vaja tugevdada meetmeid, mille eesmärk on kaotada ebavõrdsus, ja seda eesmärki tuleb käsitada esmatähtsana.
Teine valges raamatus määratletud ülesanne on seotud vajadusega rõhutada ja väärtustada terviseteadlikkuse suurendamise programmide tähtsust, eelkõige toitumist käsitlevate programmide puhul.
Mõistliku toitumise ja tervislike eluviisidega on võimalik ära hoida mitmeid kroonilisi haigusi.
Seetõttu on teavitusprogrammid, mille raames räägitakse toitumise jälgimisest ja kehalisest aktiivsusest juba väga varases eas, äärmiselt olulised.
<D>
Austatud juhataja, lugupeetud kolleegid! 2011. aasta eelarvemenetluse suunised on esimene, väga konkreetne samm Euroopa Liidu järgmise eelarve poole.
Me oleme eelarvekomisjonis näinud palju vaeva, et määratleda peamised selged prioriteedid, mis toovad esile Euroopa Liidu tasandi tegevuse.
Esimene prioriteet on noored - mitte ainult seepärast, et nemad on vara, millele tuleb keskenduda uuendus-, teadus- ja arendustegevuses, vaid ka seepärast, et noored on kaugelenägeliku sotsiaalpoliitika peamine lähtepunkt.
Üks prioriteet on ka 2020. aasta strateegia: võitlus tööpuuduse ja kliimamuutuse vastu ning ennekõike vajadus seda tulevikku suunatud uut strateegiat tõeliselt ja praktiliselt rakendada, eraldades selleks piisavalt vahendeid, ilma kompromisside ja kärbeteta.
Need suunised on ka väga realistlik esimene samm.
Finantsperspektiivis on varasemast palju vähem manööverdamisruumi ja see tähendab, et kõige tähtsama - uute meetmete - elluviimiseks ei ole piisavalt vahendeid.
Eriti keeruliseks muudab see olukorra esimese rubriigi puhul, mis puudutab konkurentsivõimet, majanduskasvu ja tööhõivet.
On aga veel üks oluline küsimus: eelarve peab olema ka väga paindlik ja suutma kiiresti reageerida kodanike vajadustele - inimeste muutuvatele vajadustele.
Niisiis on olemas prioriteedid, kuid on ka teatud eeltingimused, mis tuleb täita, et eelarve oleks tõepoolest kasulik vahend ja aitaks Euroopa Liidul areneda.
Nendeks eeltingimusteks on vahendite piisavus, tulevikku suunatud strateegiate, eelkõige 2020. aasta strateegia täpne rakendamine ning lõpliku lahenduse leidmine paindlikkuse tagamiseks, sest ainuüksi paindlikkus võimaldab meil tulevikus esile kerkivate probleemidega toime tulla.
<D>
kirjalikult. - (FR) Koostöö liikmesriikide vahel ja teabevahetus on seoses rändepoliitikaga kindlasti vajalikud.
See on eriti oluline, sest Schengeni lepingu tõttu kadusid kõik kontrollid liikmesriikidevahelistel piiridel, mis tähendab, et ühes liikmesriigis tehtud otsustel, eelkõige otsustel seaduslike sisserändajate seaduslikustamise kohta, on tagajärgi naaberriikide jaoks ja naaberriikides.
Kui on olemas valdkond, milles Euroopa välja paistab, on see selliste ametite, organite ja igasuguste struktuuride loomine, millel on töötajad ja eelarve, mis õigustavad liidu tegevust ja jätavad mulje soovist probleeme lahendada.
Ometi ei ole see üldse nii.
Eelkõige osutub see tõeks seoses rändega, mille suhtes suur hulk olemasolevaid struktuure, olgu valitsusesisesed, valitsusvälised või valitsustevahelised, istuvad külg külje kõrval ilma veenvate tulemusteta.
Uurimiskeskused, kutseühingud, Euroopa rände jälgimise keskused, Eurostat, Europol, põhiõiguste amet, piiriületuse- ja sisserändealase teabe, arutelude ja teabevahetuse keskus (Cirefi), ja nii edasi: loetelu on lõputu.
Selles raportis püütakse lisada veel üks mustmiljones: Euroopa rändevõrgustik, eeldatav esimene etapp enne uue Euroopa vaatluskeskuse või ameti loomist.
On aeg kärpida seda ülemäärasust ja teesklust täis Euroopat.
<D>
komisjoni liige. - (CS) Proua juhataja, daamid ja härrad, 10 aastat pärast artikli 13 viimist EÜ asutamislepingusse oleme saavutanud olulise edasimineku kõikide Euroopa Liidu kodanike kaitsmisel diskrimineerimise eest, mis põhineb muu hulgas rassilisel või etnilisel päritolul või seksuaalsel suundumusel.
Siiski, see kaitse ei ole veel täielik, samuti pole me saavutanud tegelikku võrdõiguslikkust, mida mainis austatud parlamendiliige.
Kõik liikmesriigid peavad täitma niinimetatud rassilise võrdõiguslikkuse direktiivi ja töö saamisel võrdse kohtlemise direktiivi nõudeid ning Euroopa Liidu ülesandeks on jälgida mõlema direktiivi korrektset ülevõtmist riigisisesesse õigustikku ja nende tõhus rakendamine.
Seetõttu esitas komisjon 27. juunil 2007. aastal 14 liikmesriigile, kes polnud direktiivi 2000/43/EÜ korrektselt üle võtnud, põhjendatud arvamused.
Ma tahan selgitada, et tegelikud asjaolud, mis olid nende põhjendatud arvamuste aluseks, erinevad loomulikult riigiti, nagu ka nende tõsidus.
Igal juhul said 14 riiki kõnealused põhjendatud arvamused.
2007. aasta on Euroopa võrdsete võimaluste aasta kõigile ja see on andnud riigiasutustele ja kodanikuühiskonnale stiimuli ürituste ning kampaaniate korraldamiseks, mis keskenduvad mitmekesisuse ja mittediskrimineerimise eelistele.
Võitlus diskrimineerimise vastu peab pidevalt olema meie mõtetes esikohal.
2008. aastal esitab komisjon Euroopa võrdsete võimaluste aasta kõigile raames jätkuprogrammide ettepanekud: need võivad sisaldada meetmeid diskrimineerimise vastase õigusliku raamistiku lõplikuks väljakujundamiseks.
Interneti-põhine konsultatsioon, mis algatati juulis ja mis kestab kuni oktoobri keskpaigani, moodustab osa ettevalmistustest seonduva mõju hindamiseks.
Ma tahaksin ka selgitada, et komisjon taunib kõiki homofoobia vorme ja toetab sallivusel ja austusel põhinevat ühiskonda.
Komisjon tervitas Euroopa Parlamendi 26. aprilli 2007. aasta resolutsiooni homofoobia kohta Euroopas.
Komisjon avaldab selles kontekstis kahetsust, et kohalikud asutused ei andnud vajalikke lube Euroopas mitmekesisust reklaamivale veoautole Vilniuse külastamiseks 25. mail, nagu oli kavandatud, ja keelas samale ajale planeeritud geiparaadi.
Komisjon avaldab samuti kahetsust selle üle, et äärmuslikud rühmitused hirmutasid Rumeenia festivali GayFest 2007 raames (mis sai moraalset toetust ja kasutas Euroopa aasta logo) 11. juunil toimuma pidanud mitmekesisust propageeriva marsi osalisi ja nad vajasid politsei kaitset.
Rassilise võrdõiguslikkuse direktiiv, mida ma juba enne mainisin, väldib diskrimineerimist, mis põhineb rassilisel või etnilisel päritolul.
Tahaksin rõhutada, et seda kohaldatakse täies ulatuses ka romide suhtes.
Veel enam, komisjon on arvamusel, et ELi õigustiku nõuetekohaseks kohaldamiseks tuleb seda täiendada teavituskampaaniatega, mis selgitaksid romidele nende õigusi, ja üritustega, mis selgitaksid elanikkonnale diskrimineerimise vastastest õigusaktidest tulenevaid õigusi ja kohustusi.
2007. aastal, Euroopa võrdsete võimaluste aastal kõigile, toimuvad romidele keskenduvad üritused Bulgaarias, Tšehhi Vabariigis, Kreekas, Hispaanias, Prantsusmaal, Iirimaal, Itaalias, Leedus, Poolas, Rumeenias, Soomes ja Slovakkias.
Meetmeid, mille eesmärgiks on võidelda romide diskrimineerimise vastu, rahastatakse ka Euroopa Sotsiaalfondi ning tööhõive ja sotsiaalse solidaarsuse programmi PROGRESS 2007-2013 egiidi all, mis toetab romide seas suutlikkuse loomist.
<D>
komisjoni liige. - (EL) Proua juhataja, mul on hea meel, et meil on täna õhtul võimalik arutleda ettepaneku üle vaadata läbi direktiiv teaduslikel eesmärkidel kasutatavate loomade kaitse kohta.
Sooviksin tänada jõupingutuste ja märkuste eest raportöör Parishit ning kolme parlamendikomisjoni, kes raportit analüüsisid.
Ma olen kindel, et järgnev dialoog on konstruktiivne.
Paljud liikmesriigid on juba ammu vastu võtnud riiklikud õigusaktid teaduslikel eesmärkidel kasutatavate loomade kaitse kohta.
Selle tulemusel on loomade kaitse Euroopas tagatud väga erinevatel tasanditel.
Direktiivi läbivaatamisega saavutatakse terves ühenduses ühtne kaitsetase ja tagatakse siseturu sujuv toimimine.
Komisjoni eesmärk on täiustada Euroopa Liidu õigusakte, mis reguleerivad loomkatseid.
Ühelt poolt piirab see katseloomade arvu ning teisalt tagab katsetes kasutatavatele loomadele sobiva hoolitsuse ja kohtlemise, mille näeb ette Euroopa Ühenduse asutamislepingule lisatud protokoll loomade kaitse ja heaolu kohta.
Meie jaoks on direktiivi läbivaatamise eesmärk parandada märkimisväärselt katseloomade heaolu Euroopa Liidus.
Loomade heaolu puudutavad nõuded on nüüd ametlikult lisatud Euroopa Liidu lepingusse ja neid tuleb arvesse võtta tegevuskavade koostamisel selliste sektorite jaoks nagu siseturg.
Läbipaistvat korda kehtestava ja erandeid mitte sisaldava ettepaneku sõnastamisse olid kaasatud loomkatsete sektori eksperdid ja spetsialistid, teadusringkonnad, asjaomane tööstussektor ja kodanikud.
Samuti tugineb ettepanek hoolikalt põhjendatud mõjuhinnangule.
Peale selle andsid sellele protsessile olulise panuse paljud teadusasutused.
Ettepaneku koostamiseks tehti meetmete võtmise ja mittevõtmise võimalike kasutegurite ja kulude võrdlev analüüs.
Sellega saavutatakse vajalik tasakaal; ühelt poolt edendatakse Euroopas konkurentsivõimet ja uurimistegevust ning teiselt poolt võetakse täielikult arvesse loomade puhul kehtivaid heaolunõudeid.
Komisjon on hoolikalt kaalunud erinevate poolte väljendatud muret selle üle, et ettepanek viiks Euroopa teadusuuringud Euroopast välja, seda väidetava halduskoormuse või kulude tõttu, mida spetsiaalsed loomade heaolu puudutavad nõuded kaasa toovad.
Siiski puuduvad tõendid selle kohta, et sellega kaasneks mingi äravool kolmandate riikide suunas.
Mitut meie ettepanekus sisalduvat heaolustandardit ja rangemaid litsentseerimismenetlusi kohaldatakse juba liikmesriikides, mis on teadustöös maailmas juhtpositsioonil.
Lisaks sellele on meie ettepanekus ette nähtud meetmed halduskoormuse vähendamiseks.
Tegelikult ei ole mingit vastuolu loomade rangemate heaolustandardite kehtestamise ja kõrgetasemeliste teadusuuringute edendamise vahel.
Vastupidi, need kaks on omavahel seotud.
Komisjoni ettepaneku kohaselt kaasneb teadvusel olevate loomadega tehtavatele uuringutele loa andmisega süstemaatiline ja sõltumatu eetiline hindamine.
Sellega hakatakse loomade heaolu taastamise, nende kasutamise piiramise ja täiustamise põhimõtteid praktikas kasutama.
Need sätted on läbivaatamise põhilised eesmärgid.
Meil ei ole võimalik oma eesmärke saavutada, kui me asendame loa andmise vaikiva nõusoleku andmisega igat laadi uuringutele või kui me lubame eetilist hinnangut anda neil, kel on uurimisprojektis otsesed huvid mängus.
Lõpetuseks, komisjon soovib vältida võimalikke sekkumisi pooleliolevatesse teadusprojektidesse ja minimeerida halduskoormust.
Seetõttu võimaldab ettepanek paindlikku kohaldamist ja innustab võimaluse korral kasutama liikmesriikides olemasolevaid infrastruktuure.
Daamid ja härrad, läbivaadatud ettepanekuga taastatakse siseturu sujuv toimimine, parandatakse loomade heaolustandardeid ja edendatakse uurimistegevust.
Praeguseid õigusakte on pakiliselt vaja tasakaalustatud moel karmistada ja parandada ning just täpselt seda komisjoni ettepanekuga ka saavutatakse.
<D>
raportöör. - (EL) Austatud juhataja, ma soovin tunnustada raportööre nende koostatud raportite puhul, mis on andnud meile täna võimaluse arutada tulevase ühtekuuluvuspoliitika põhisuundade üle ja väljendada nende kohta oma peamisi seisukohti.
Siiski soovin kommenteerida Pieperi raportit, mille variraportöör ma olin, kuna see sisaldab Euroopa Parlamendi üksikasjalikke seisukohti 2013. aasta järgse ühtekuuluvuspoliitika struktuuri kohta.
Ma soovin juhtida tähelepanu sellele, et Euroopa Parlamendi põhiseisukohad ühtekuuluvuspoliitika kohta on juba sõnastatud ja täiskogul heaks kiidetud Euroopa Liidu finantsperspektiivi resolutsiooni eraldi peatükis.
Me ei tohi teha neis seisukohtades järeleandmisi.
Tulevase ühtekuuluvuspoliitika eelarve peab olema piisav, et tulla tõhusalt toime uute katsumustega ja toetada kõiki Euroopa Liidu piirkondi erilise rõhuasetusega, nagu tavaliselt, kõige suuremate arenguprobleemidega piirkondadel, see peab hõlmama temaatilisi eesmärke ja samal ajal olema mingil määral paindlik, tuginema lihtsustatud reeglitele, mis on võimalikult suures ulatuses fondide vahel ühtlustatud, ning tagama, et kõik liidu kodanikud saaksid nautida selle hüvesid ka siis, kui nad elavad Euroopa Liidu kõige kaugemates nurkades, saartel ja mägialadel.
Lõpetuseks, mis puutub ettepanekusse luua keskmine toetuskategooria, mida nii mina kui ka minu fraktsioon ja parlamendi enamus oleme alati toetanud, soovin ma rõhutada, et ma nõustun täielikult volinik Hahni täna väljendatud seisukohaga.
Selle loomine on täiesti õigustatud ning meie sooviks on, et tulevane regionaaltoetuste süsteem kohtleks sama arengutasemega piirkondi õiglasel, lihtsustatud ja läbipaistval moel.
Ma leian, et meil tuleb edastada selge sõnum, et Euroopa Liit vaatab statistika taha, eriti praeguses majanduskriisis.
<D>
Üleilmne majanduskriis tabas meid kõiki ootamatult, ka panku, rahvusvahelisi ettevõtteid ja isegi riikidevahelisi institutsioonilisi struktuure.
Kriis mõjutab tugevalt maailmamajandust ja kaalul on lausa üleilmse finantssüsteemi püsimajäämine.
Vaevalt vaidleks keegi mulle vastu, kui ütlen, et praeguste probleemide ulatus nõuab ühiseid jõupingutusi Euroopa tasandil.
Tõepoolest, solidaarsus on sellest kriisist väljumiseks hädavajalik.
Ma esindan Euroopa Parlamendis Kagu-Euroopa riiki Rumeeniat.
Võin öelda, et mõju, mida 2008. aastal enam kui 7%line majanduskasv avaldas, tundub hakkavat neis heitlikes ja ränkades majandusoludes kaduma.
Euroopa Komisjoni koostatud majanduse taastamiskava peab avaldama mõju kõikides Vana Maailma osades.
Euroopa mõned osad ei pea selles raskes olukorras, mida nemad ei ole esile kutsunud, tundma end mahajäetu ja abituna.
Ma leian, et see on kõige tähtsam proovikivi Euroopa Liidule kui viimase paarisaja aasta kõige julgemale poliitilisele projektile.
Kogu meie maailmajao riigid peavad näitama, et nad moodustavad ühtse jõu.
Euroopa Komisjoni presidendi José Manuel Durão Barroso sõnul hinnatakse Euroopat ennekõike tema tulemuste põhjal.
Ma olen selle avaldusega täiesti nõus.
<D>
Eelarve ettevalmistamine ei ole kunagi lihtne protsess ja majanduskriisi ajal on see veelgi keerulisem.
Samas on see ülesanne seetõttu veelgi tähtsam.
Nii ulatusliku kriisi lahendamine nagu praegune sõltub ELi tasandil ka tasakaalust volitatud Euroopa Liidu institutsioonide vahelistes läbirääkimistes.
Euroopa Parlamendil on neis läbirääkimistes kahtlemata oluline roll.
2010. aasta eelarve arutelude keskmes on olnud ennekõike majanduse elavdamise kava ja Euroopa piimafond.
Need teemad on teatud mõttes esile toonud, kui jäik on finantsraamistik 2007-2013, kuna tegemist on uute rahaliste projektidega ja seetõttu ka uue rahaga.
Majanduskriisi ületamiseks tuleb ELi eelarves olevad rahalised varud täiel määral ära kasutada.
Kuid selle eelarve mõju on tõenäoliselt väike, kui liikmesriigid ei hakka aktiivselt kasutama olemasolevaid ressursse.
Me peame saatma tugeva sõnumi Euroopa pealinnadele ja minu puhul eriti Bukarestile.
Jõupingutused, mida me siin teeme, et saada Euroopa fondidesse võimalikult palju raha, on asjatud, kui meie koduriikides ei võta vastutavad ametiasutused vajalikke meetmeid neist fondidest abi taotlemiseks ja selle tõhusaks kasutamiseks.
<D>
(NL) Austatud juhataja, nõukogu tahab suuremat otsusekindlust, et meil oleks võimalik tugevdada konkurentsivõimet ja suurendada vastastikust lähenemist.
See on muidugi ainult tervitatav.
Ma tahaksin liituda austusavaldustega president Barrosole selle eest, et ta võttis väljakutse vastu ja tuli siia, et anda meile selgitusi konkurentsivõime pakti kohta, tehes seda nii, et isegi Martin Schulz on täna leebelt meelestatud.
See on mainimist väärt.
Te võtsite koos eesistuja Van Rompuyga kinda üles.
Samas näib, et paktiga on mõnevõrra keeruline algust teha, kuna Euroopa Parlament peab tegelema suure õigusaktide paketiga.
See on esimene kord, kui Euroopa Parlament etendab oma kaasseadusandja rolli majanduse juhtimise vallas.
Seetõttu on väga oluline tegutseda kooskõlastatult, sest on tekkinud mõningad kattuvused.
Kolleegid, me oleme esitanud 2000 muudatusettepanekut ja peaaegu kõik küsimused, mida konkurentsivõime pakt hõlmab, kajastuvad neis muudatusettepanekutes.
Ka Euroopa Parlament soovib suuremat otsusekindlust ja see teebki mulle muret.
Kuidas me ühendame konkurentsivõime pakti ELi 2020. aasta strateegiaga?
Lisaks, president Barroso, kas te kavatsete aktiivselt kasutada meie algatusõigust, et luua seos konkurentsivõime pakti ja õigusaktide paketi vahel?
Kui te seda ei tee, siis võtab Euroopa Parlament kaasseadusandjana kinda ise üles.
<D>
Mul on hea meel öelda, et portugallasena ja Euroopa Parlamendi liikmena hääletasin ma José Manuel Durão Barroso tagasivalimise poolt Euroopa Komisjoni presidendiks.
Usun, et tema tegevus eelmiste volituste ajal, mis oli seotud nii paljude poliitiliste, finantsiliste ja sotsiaalsete raskustega, ning kogemused, mida ta sellel ametikohal sai, õigustavad valitsuste toetust ja meie täiskogu uuendatud usaldust.
Ma mõistan hukka paljud tema kandidatuuri läbiminemist takistavad katsed - mitte kõik neist polnud avalikud või tõsiselt mõeldud - ning märgin, et need nurjusid mitte ainult muu usaldusväärse alternatiivi puudumise pärast, vaid ka argumentide rumaluse tõttu, millele need olid rajatud.
Mul on kahju, et mu enda riigi parlamendiliikmed ei suutnud vastu panna kiusatusele valida see rada, mis on niisama lihtne kui ka tähtsusetu.
Loodan, et Barroso teine komisjon oskab ühitada tehnilise pädevuse ja "millegi erilise”.
Loodan ka, et see hakkab subsidiaarsuse põhimõtet tõhusalt austama ja kasutama ning valib pigem väikeste sammude astumise ohutuse ja tugevuse, nagu soovitas Jean Monnet, kui kiirete muudatuste lähenemisviisi, mis on Euroopa projektile ja unistusele küll palju tõotanud, ent vähe andnud.
Nii väga kui me silmapiiri ihalemegi, suudame selleni jõuda üksnes üht jalga teise ette asetades.
Mingem siis õiges suunas.
<D>
(RO) Ajal, mil vajame uusi vahendeid, et hoogustada majanduskasvu, usun ma, et on oluline lihtsustada väikese ja keskmise suurusega ettevõtete juurdepääsu teadusuuringutele ja arengule.
Paljud sellised ettevõtted kannatavad, kuna neil on raskusi rahastajate leidmisega, mis tähendab, et nad ei saa projekteerida ega välja töötada uusi tooteid ega ümber projekteerida olemasolevaid tooteid, millega kaotavad oma konkurentsivõimet.
Ülikoolide, eriti riiklikult rahastavate ülikoolide jaoks on soovitatav suhtuda vastuvõtlikumalt VKEde sektori vajadustesse.
Bürokraatia vähendamine ja riikliku rahastamise suurendamine teadusuuringute ja arengu programmides, mille abil suudetakse luua VKEde ülevõetavaid tehnoloogiaid või tooteid, võib lihtsustada programmide rahastamist struktuurifondide raames.
Ülikoolid saavad kaasa aidata VKEde personali koolitamisega elukestva õppe osana.
Julgust sisendab ühtse Euroopa ettevõtlus- ja innovatsioonikeskuste võrgustiku käivitamine.
Ka mina soovin raportööri õnnitleda.
<D>
Euroopa Komisjon võttis taastuvenergia ja kliimamuutuste paketi vastu 23. jaanuaril 2008.
See pakett jagab liikmesriikides kriteeriumitel ja eesmärkidel põhinevaid Euroopa Liidu eesmärke, mille Euroopa Ülemkogu 2007. aasta kevadel vastu võttis.
Need on kasvuhoonegaaside heitkoguste vähendamine Euroopa Liidu tasemel vähemalt 20% võrra aastaks 2020 koos samal ajal taastuvate energiaallikate osakaalu suurendamisega 20% võrra kogu energiatarbimises ning energiatõhususe suurendamisega 20% võrra.
Võime igas valdkonnas läbirääkimisi pidada, ent loodusega läbirääkimisi pidada ei saa.
Seetõttu, et täita neid kohustusi kasvuhoonegaaside heitkoguste vähendamise ja taastuvate energiaallikate osakaalu suurendamise osas, on tarvis suuremaid struktuurilisi reforme majanduse kõigis valdkondades.
Rumeenia võtab vastu sellest õigusaktide paketist tulenevad riiklikud kohustused, millel on majanduslikul ja sotsiaalsel tasandil suur mõju.
Taastuvenergia ja kliimamuutuste paketi alaste läbirääkimiste lõpuleviimine annab võimaluse leida tasakaalu kliimamuutuste vastase võitluse, tarnijate kindluse suurendamise ning konkurentsi ja majanduskasvu edendamise ja ka töökohtade loomise vahel.
<D>
kirjalikult. - (PT) Kontaktpunktide võrgustiku loomine eri liikmesriikide vahelise koostöö raames eesmärgiga jagada kogemusi ja häid tavasid võiks olla iga riigi korruptsioonivastase võitluse üks põhimõtteid.
Vastavalt EÜ asutamislepingule vastutavad ühendus ja liikmesriigid pettustevastase võitluse ja ühenduse finantshuvide kaitsmise meetmete vastuvõtmise eest.
Ühenduse tasandil on vaja näiteks tagada Euroopa Pettustevastasele Ametile (OLAF) rohkem autonoomsust ja vahendeid.
Siiski ei meeldi meile, et kõnealust meedet käsitletakse kui embrüot ja kasutatakse kooskõlas 2005. aasta Haagi programmiga selleks, et edendada üldisemat nn vabadusel, turvalisusel ja õiglusel rajaneva ala loomise eesmärki või muuta see osaks sellest eesmärgist, tuues eelkõige justiits- ja siseasjad ühenduse tasandile.
Kõnealust ühenduse tasandile viimise protsessi ergutatakse ja see tagatakse praeguse nimega Lissaboni lepinguga, võttes liikmesriikide suveräänsuselt (nende parlamentidelt ja riiklikelt institutsioonidelt) ära vastutuse, mis on kõnealuse suveräänsuse keskne osa.
Sellest tulenevalt kordame oma tingimusi seoses Euroopa Prokuratuuri loomisega, mis on üks etapp tulevase Euroopa Prokuratuuri asutamisel Europoli, Eurojusti ja OLAFi põhjal.
<D>
(NL) Proua juhataja, nagu te teate, ma pole kõigi nende tervisekontrollialaste ettepanekute suhtes eriti entusiastlikult meelestatud.
Kui ma oleksin põllumajandustootja ja arvutanud 2005. aastal, mida oodata kuni 2013. aastani, siis oleksin ma eeldanud - kui olete kannatlikud - 8% vähendamist ümbersuunamise tõttu, 10% vähendamist riikliku reservi tõttu ja potentsiaalselt 9% vähendamist suurte boonuste piiristamise tõttu - seega kokku 27% vähendamist.
Kuidas saab keskmine põllumajandustootja tulevikus loota Euroopa valitsusele, kes oma lubadusest kinni peab?
Proua Buitenweg ütles, et 27% oli ebaoluline, kuid mina arvan, et see on õiglane osa sellest, mida lubati.
Samuti olen ma vastu ümbersuunamisele ja seepärast eelistaksin ma, et boonuste kogumahu piiristamine oleks piiratud palju enam.
Mis puudutab kõnealust riiklikku reservi, siis mina arvan, et me paksime haarama kinni ühest võimalusest, mis meil on: peaksime töötama niipea kui võimalik välja kogu Euroopas välja kindlustusskeemi, mis tagab loomade ja taimehaiguste kindlustuskaitse.
Kuna eurooplased nii palju reisivad, seisab Euroopa varem või hiljem silmitsi mõne uue nakkava loomahaigusega ja meie eelarve ei ole selleks valmis.
Kui see peaks uuesti juhtuma, siis ma ei teaks, kust komisjon raha saaks.
See on see koht, kus kasutataks kindlustusskeemi.
Seoses piimakvootidega võime me ainult märkida, et rahvusvaheliselt on üha rohkem turge arenemas.
Ma arvan, et see ei ole Euroopa jaoks hea, kui me peaksime ütlema näiteks ameeriklastele või brasiillastele, et turg on nende, kui nad seda tahavad.
Me peaksime samuti selles osalema, mistõttu ongi piimakvootide sujuv maandumine vajalik.
Me võiksime võtta kolm meedet: vähendada lisamakse, suurendada igal aastal järkjärguliselt selle kvoote ja assigneeringuid, mis ei ole saavutanud täielikku lüpsivõimsust põllumajandustootjate hulgas, kes on tootnud piima täisvõimsusel ja on võimsuse ületanud.
<D>
kirjalikult. - (BG) Täna võttis EL vastu härra Romagnoli raporti elutähtsate infrastruktuuridega seotud teabevahetuse infosüsteemi kohta Euroopa Liidus, mida täiskogu istungil ei arutatud.
Ma arvan, et ELi kodanike kaitsmine on selle institutsiooni kõrgeim prioriteet ja kodanikud peavad seda teadma.
Sellise teabevõrgustiku loomine muudab selle võimalikuks, põhinedes kogemuste ja heade tavade vahetamisele ELi riikide vahel, et saavutada parem arusaamine kõrgetest standarditest, kaitstes elutähtsaid asju ning tegevusi, mis on oluliselt tähtsad riikidele ja nende elanikele.
Tahaksin mainida, et Euroopa Rahvapartei (Kristlike Demokraatide) ja Euroopa Demokraatide fraktsiooni variraportöörina on mul hea meel, et parlamendi kõik poliitilised fraktsioonid võtsid ühehäälselt vastu ettepaneku liikmesriikide kohustusliku osalemise kohta uues süsteemis, mis tagab selle algatuse tähtsuse Euroopa perspektiivis.
Väljendan ka oma veendumust, et juba pärast paari esimest aastat süsteemi edukat toimimist võtab komisjon vajalikud meetmed, et täiendada seda süsteemi lisafunktsioonidega, mis võimaldavad pakilise teabe kiiret edastamist üleskerkinud ohtude kohta, mis kahjustavad elutähtsate infrastruktuuride alasid ELi mistahes piirkonnas.
Lõpptulemusena saab meil olema täielik teabesüsteem, mis pakub Euroopa kodanikele suuremat julgeolekut ja kaitset.
<D>
Kõigepealt tahaksin kiita Mario Mantovanit selle väga märkimisväärse dokumendi ettevalmistamise eest.
Käesoleva dokumendi peamine eesmärk on leida viis erinevate kvalifikatsioonide määratlemiseks ja võrdlemiseks tööturul ja haridussüsteemis.
Kahtlemata avaldab Euroopa kvalifikatsiooniraamistik positiivset mõju ELi tööturu tõhususele ja paindlikkusele.
Mis veelgi olulisem, Euroopa kvalifikatsiooniraamistik aitab vähendada nii sisserändajate kui ka ELi kodanike diskrimineerimist tööturul.
Kahjuks on leedulastel ja teiste ELi liikmesriikide kodanikel raskusi oma kvalifikatsioonide kasutamisega teistes liikmesriikides.
Sageli tööandjad ja institutsioonid nende kvalifikatsioone ei tunnusta.
Inimesed tunnevad end diskrimineerituna, sest neil ei ole võrdseid võimalusi tööturul konkureerimiseks.
Nad nõustuvad tihti töökohaga, kus saavad vähem palka ning mille jaoks nad on ülekvalifitseeritud.
Kohtumisel Leedu kodanikega, kes elavad ja töötavad Londonis, esitati mulle nii mõnedki kaebused seoses diskrimineerimisega töökohal ja raskustega saada tööd, mille tegemiseks need inimesed kvalifitseeritud olid.
See paneb neid end tundma nn teise klassi kodanikena, kuigi nende kvalifikatsioon ja oskused on sageli kõrgemad kui nende riikide oma kodanikel, kes teevad sama tööd.
Nad ei saa soovitud tööd või piisavat palka lihtsalt seetõttu, et nende kvalifikatsioone ei tunnustata.
Kokkuvõtteks tahan öelda, et see dokument on enamiku inimeste jaoks väga tähtis.
Kahjuks pole ei komisjon ega ka meie, parlamendisaadikud, suutnud seda probleemi 22 aasta jooksul lahendada.
1985. aastal otsustas nõukogu luua süsteemi, mis viiks vastavusse erinevate riikide kutsekvalifikatsioonid.
See ei ole veel mingeid tulemusi andnud.
Kahjuks jällegi ei ole meil kuskile kiiret ja me teeme ettepaneku kehtestada süsteem mitte enne 2012. aastat.
Lisaks võivad liikmesriigid toimida oma äranägemise järgi.
On häbiväärne, et me oleme nii ebatõhusad.
Me peaksime oma kogemustest õppima.
<D>
härra Schmitti algatusraport, mis käsitleb tegevuskava Euroopa koolide Euroopa koostööks, üritab juhtida tähelepanu ühistele väljakutsetele ning ohtudele, millega liikmesriikide koolisüsteemid seisavad silmitsi.
Paljudes kohtades on tal õigus.
Antud üldine diagnoos on vajalik, isegi kui ainult ühendusesisese tohutu ümberasumise pärast.
Raport väärib toetamist, kuid tahes-tahtmata näib, et ühised väärtused, mida raportöör näeb haridusreformi vundamendina, ei ammenda kõiki tegureid, mis on sajandite jooksul Euroopa kujundanud.
Alalõik 17 viitab üksikisiku täielikule ja mitmetahulisele arengule, inimõigustest ja sotsiaalse õiglusest lugupidamise kultiveerimisele, elukestvale õppele isikliku arengu ja kutsealase edutamise otstarbel, keskkonnakaitsele ning isiklikule ja kollektiivsele heaolule.
Antud väärtused on soovitavad, kuid osad üksikasjad on puudu - mõtlen asjaolu, et nendel ühistel väärtustel on allikas ja selleks allikaks on Euroopa kristlikud juured.
Lühidalt öeldes on mu veendumus, et kristluse vaimu ühtsus on tõenäoliselt ainus kestev ja viljakas side.
Ta kujutab endast tugeva alust.
Muidugi on viite puudumine sellele viga mitte ainult antud raportis, vaid ühenduse kogu seadusandluses.
See tekitab muutuste suuna suhtes kahtlusi.
Täna ütleme "jah” headele väärtustele, kuid küsime samuti, mis need väärtused on homme.
<D>
Arusaam, mille põhjal kõnealune resolutsiooni ettepanek kujunes, on sissejuhatavas osas väga selgelt ära toodud.
Selles lähtutakse seisukohast, et Maailma Kaubandusorganisatsiooni loodud mitmepoolne kaubandussüsteem on kõige kohasem raamistik avatud ja õiglase kaubanduse reguleerimiseks ja edendamiseks ning samas aitab see kaasa Doha arengukava edukale valmimisele.
See on kujutlus "vabast” kaubandusest kui klassivõitluses kasutatavast relvast, mis teenib suurte -majandus- ja finantskontsernide huve ning soodustab töötajate ja inimeste ärakasutamist.
See hõlmab nii sotsiaalset dumpingut ehk tootmissuutlikkuse kahjustamist kui ka keskkonnaalast dumpingut ehk keskkonna kahjustamist.
Selles kaubanduspoliitikas ja selle konkreetses väljundis - lepingutes - jääb puudu demokraatlikust õiguspärasusest.
Läbirääkimised toimuvad peaaegu alati salaja, rahva selja taga, ning nende käigus püütakse varjata lepingu majanduslikku, sotsiaalset ja keskkonnamõju ning vältida läbipaistvat ja informeeritud arutelu.
Käsitlusviis, mis toob kasu suurettevõtetele, on kahjulik inimestele ja töötajatele nende vajadusi silmas pidades ning seab ebasoodsasse olukorda ka tööstuse Euroopa Liidu nõrgima majandusega riikides.
Seetõttu on meie ainus võimalus resolutsiooni ettepanek hukka mõista ja sellele häälekalt vastu olla.
<D>
tööstuse, teadusuuringute ja energeetikakomisjoni arvamuse koostaja. - Hr juhataja, mul on ülimalt hea meel tervitada iga sõna, mida volinik täna õhtul ütles, ning samuti õnnitleda hr Thomsenit, kes on teinud suurepärast tööd selle raportöörina sel ülimalt tähtsal teemal.
Mul kui saalis keskel paremal istujal on hea meel aplodeerida teisel pool istuvale ja muust riigist kui mina pärit olevale sotsialistile ja talle head soovida, sest ta on tasakaalustanud kogu lähenemisviisi; ta on esile tõstnud kõige tähtsamad tegurid, mis on seotud tõigaga, et naised jõuavad puberteediikka varem kui mehed.
Nad on intelligentsemad; nad on töökamaad; nad suudavad ennast rakendada ja ikkagi, isegi kõrgharidusse siirdumisel ja oma teadurikarjääri alguses, langevad nad mõnikord ära.
See on sageli tingitud pingetest kodus, nende isiklikus elus.
Pr Thomsen keskendub oma raportis ja täna õhtul õigustatult nendele probleemidele.
Raport sisaldab edasiviivaid ideid.
Ainus asi, millega ma ei nõustu, on kindlate eesmärkide seadmine nende naiste protsendimäärana, kes peavad jõudma ühe või teise kraadini või ühele või teisele ametikohale.
See on liiga korraldav.
Kuid, teisest küljest, pälvib see raporti minu täieliku toetuse.
Mul oli au koostada tööstuse, teadusuuringute ja energeetikakomisjoni arvamus.
Ma tänan neid põhiraportiga ja minu arvamusega tegelenud variraportööre nende täieliku koostöö eest.
See siin Euroopa Parlamendis on näide õigusaktist ja raportist, mis tagavad, et meid nähakse parimast küljest, koostööd tegevana, teadusuuringute sektori vajadustele keskenduvana.
Lõpetuseks ütlen, et eelmise neljapäeva õhtul külastasin ühe oma Hollandi kolleegi, Lambert van Nistelrooijga Oxfordi Ülikooli.
Kõik sealsed teadlased ja teadurid olid naised.
See on igati teretulnud.
<D>
komisjoni liige. - Hr juhataja, lubage mul alustada vastusega pr Thyssenile selle kohta, mida me teeme meie positiivse mõju suurendamiseks Hiina turul.
Kui me tahame edu saavutada, peaks Euroopa arendama edasi oma osa lipukandjana ja täpselt seda me üritamegi teha.
RAPEX Hiina teeb Hiina asutustele kättesaadavaks põhjaliku teabe Euroopas müüdud Hiina toodetes leitud ohtude kohta ning see on nende jaoks väga väärtuslik teabeallikas.
Hiina on praegu loomas enda kiire teabevahetuse süsteemi, kopeerides Euroopa süsteemi.
Tegemist on tõeliselt suure maailmatasemel edusammuga tooteohutuse valdkonnas.
See tagab, et teave edastatakse ruttu kohalikele asutustele kiireks tegutsemiseks ja algus peaks käivituma aasta lõpus.
Kui asi areneb edasi kavandatud viisil, avaneb Euroopal võimalus end aasta lõpus õnnitleda suure edu puhul, sest ta on loonud Hiina asutuste jaoks eeskuju.
Tahaksin samuti rõhutada, et järgmine aasta kujuneb minu jaoks väga pingeliseks seoses Hiinaga uue vastastikuse mõistmise memorandumi väljatöötamisega, kuna praegune memorandum, mis on jõus olnud 2006. aastast alates, lõpeb 2009. aasta alguses.
See on komisjoni jaoks väga konkreetne töö.
Paljud teie seast viitasid mänguasjade direktiivile.
Ma ei saa kommenteerida asepresident Verheugeni vastutusalasse jäävat küsimust, sest mänguasjade direktiiv on osa tema portfellist, kuigi meil on suurepärane koostöö.
Te peaksite siiski teadma, et mänguasjade direktiivi läbivaatamine on ettevalmistamisel ja seda tutvustatakse lähitulevikus.
Enne teiega kohtumist küsisin üle volinik Verheugeni teenistustelt ja temalt isiklikult ja tean, et komisjon hakkab kõnealust direktiivi varsti arutama.
Olen kindel, et tema teenistused töötavad nii kiiresti kui võimalik.
Meie kahte lähenemist ei tohi segamini ajada - tööstuslik lähenemine, mis hõlmab mänguasjade direktiivi ja minu tegevuse aluseks olev lähenemine, mis hõlmab üldise tooteohutuse direktiivi.
Võin teile kinnitada, et komisjonis on vahetegemine tõepoolest väga selge.
Seda me proovimegi uue lähenemise kaudu täpselt saavutada - hoida need kaks kontrollikomplekti üksteisega paralleelselt.
Üks komplekt puudutab nõudeid mänguasjadele kui tööstuskaupadele ja teine on lisaks nendele jõupingutustele seotud kontrollidega etteantud kohtades, kui ohutud on mänguasjad meie laste jaoks.
Üheks heaks näiteks on mänguasjades kasutatavad magnetid.
Need kuuluvad nüüd üldise tooteohutuse direktiivi alla ja meil on võimalik teostada kontrolle, keelata ohtlikud tooted ja nõuda uut standardit, kuna mänguasjadele on vahepeal kinnitatud hoiatus, ja seejärel tuleme välja ettepanekuga.
Tõenäoliselt kehtestatakse standardid ja keelatakse magnetite teatud viisil kasutamine.
Eeltoodud lähenemine põhineb konkreetselt ohutustühimiku täitmisel tõelise üldise tooteohutuse direktiivi kaudu.
See on suurepärane näide, miks me peame need kaks lähenemist koos hoidma.
Alustasin vastusega pr Rühlele magnetite teemal.
Kolleegium kaalub minu ettepanekut sihtmeetme vastuvõtmiseks, et nõuda konkreetsete hoiatuste kinnitamist magnetiga mänguasjadele ja see täidaks tühimiku, kuni kõnealuse riski suhtes kehtestatakse nõuetekohased standardid.
Teile teadaolevalt on see protsess pikavõitu, aga see ei olene komisjonist.
Tegemist on õigusaktidega, mida me teostame seoses meie standardite rakendamise viisiga.
Teiseks tahaksin peatuda korraks hr Matsakise väljendatud arvamusel.
Minu jutt on üsna lihtne, sest usun, et hr Harbour vastas väga järjekindlalt.
Ma ei arva, et ohtlikel mänguasjadel on passid ja me peaksime tegelema ohuga, ükskõik, kust see lähtub.
Lubage mul meelde tuletada, et kuigi 50% Euroopa ohtlikest mänguasjadest tuleb Hiinast, olen üllatunud, et me ei ole üldse arutanud, kust tuleb ülejäänud 50%.
Pean teile ütlema, et 30% ohtlikest mänguasjadest tuleb konkreetselt Euroopast.
See on põhjus, miks ma nõuan kindlalt ohutust, olenemata passidest.
Peame veelkord järele mõtlema, kui tähtis on meie turgude jaoks usaldus.
Ma ei kavatse seda vastutust kellelegi edasi anda.
Üldise tooteohutuse direktiivi artiklis 1 on sätestatud, et kõik tootjad peaksid tootma ainult ohutuid kaupu ja et kui keegi viib toote esmakordselt turule - olgu selleks importija, hulgimüüja või tootja - peab ta kontrollima mänguasjade ohutust, mille eest ta vastutab.
Pr Iotovaga seoses tahaksin vastata bulgaaria keeles, sest selles keeles esitas ta oma küsimuse.
volinik. - (BG) Minu vastus oli väga spetsiifiline vastavalt komisjoni standarditele.
See, mida me möödunud aasta jooksul oleme teinud, on ettevalmistus õigusloome parandamiseks.
Jah, osa sellest õigusloomest seostub tööstustoodetega ja see kuulub teise voliniku haldusalasse, kuid me töötame mitmetes küsimustes koos.
Mõned küsimused seonduvad ka REACH direktiiviga, mis ei ole samuti minu pädevuses, kuid jällegi, me teeme, mida vaja, et kindlustada ohutus olemasolevate õigusaktide alusel.
Kõigi selles protsessis osalejatega on peetud palju koosolekuid - tootjate, pädevate riiklike valitsusasutuste, jaemüüjate ja arvukate valitsusväliste organisatsioonidega.
Muuseas, sooviksin välja öelda selle, et me ei mõista kohut ega jaga riike vanadeks ja uuteks liikmesriikideks.
Kaupade ohutus on võrdselt oluline nii uutes kui vanades liikmesriikides.
Soovin kinnitada, et on teatud vanu liikmesriike, enne kaheteistkümne uue riigi ühinemist, kellel on tõsiseid probleeme ja mul ei ole kavatsust nendest mitte välja teha.
Loomulikult on komisjoni ülesanne, mis puudutab õigusaktide rakendamist, eriti uutes liikmesriikides, midagi sellist, mis kahtlematult on minu jaoks isiklikult oluline.
Seetõttu räägin ma uutes liikmesriikides palju ametivõimudega, rõhutades vajadust eraldada riigieelarvest vahendeid turu järelevalveametite arendamiseks.
Võin teile öelda, proua Iotova, et Bulgaaria turgu inspekteerib 180 inspektorit.
Eile, õigemini täna väga vara hommikul, oli mul kõigi osalejatega selles ohutuse ahelas, edasised arutelud ning me sõlmisime "Jõulupakti”, mis hõlmab tootjaid Euroopa tasemel ning ka kauplejaid ja valitsusasutusi Bulgaarias.
Pärast selle küsimuse arutelu Bulgaaria majandusministeeriumiga suurenes inspekteerimiste arv neljakordseks.
Seetõttu jätkan ma töötamist selles suunas ja, nagu mul oli eelmine kord heameel seda teha, tahaksin ka nüüd siin kõiki üles kutsuda seda tööd koos tegema.
Olen kindel, et me suudame nii palju edukamad olla.
komisjoni liige. - Tahaksin lõpetada sellega, millega alustasin ning öelda, et kõik meie tegevused peaksid olema proportsionaalsed ja põhinema solidaarsusel ja subsidiaarsusel, mis annab meile lisajõudu selle väga tähtsa probleemiga tegelemiseks.
Kuulasin tähelepanelikult teid kõiki, teie lahkeid sõnu ja teie üleskutseid meie töö hoogustamiseks.
Kui mingil hetkel ilmnevad konkreetsed juhtumid, mida te sooviksite minuga arutada, oleksin enam kui rõõmus seda jätkates.
<D>
komisjoni president. - Liikmesriigid on üksmeelsel seisukohal, et Gaddafi peab ametist lahkuma.
Dialoogi alustamises isikutega, kellega peaksime enda arvates kõnelema, puudub vastuolu.
Sellele ilmselt ka leedi Catherine Ashton viitas.
Näiteks oleme siin vastu võtnud kolonel Gaddafi opositsiooni esindajaid.
Sellegipoolest ei olnud sõjaline tegevus Euroopa Liidu kui sellise otsus.
Mõned Ühinenud Rahvaste Organisatsiooni Julgeolekunõukogusse kuuluvad liikmesriigid otsustasid Euroopa Ülemkogus saavutatud üksmeelele tuginedes lennukeelutsooni kehtestada.
See ei olnud aga Euroopa Liidu kui sellise otsus, kuna olukorraga tegelemises olid mõned erisused.
Peame seda mõistma.
Tõde on, et viisi puhul, kuidas peaksime Liibüa küsimusega tegelema, oli erimeelsusi.
Siiski nõustun ka eesistuja Herman Van Rompuy sõnadega: kui Euroopa Ülemkogu ei oleks nimetatud seisukohale asunud, ei oleks Julgeolekunõukogu saanud neid otsuseid vastu võtta.
Tegemist oli ajalooliste otsustega, kuna need rakendavad kaitsmiskohustust.
<D>
(PL) Meretranspordi ning sadamate ja laevatehaste näol on tegemist üsna unustatud sektoritega, kuigi neil on märkimisväärset kasvupotentsiaali.
Konkurentsivõimelise ja ohutu meretranspordi, sadamate ning kaasnevate ja mereohutuse kõrget taset tagavate sektorite väljatöötamiseks on vaja sobivat kontseptsiooni.
Meretransport on palju energiatõhusam transpordiviis kui maanteetransport.
Anname siis laevatehastele, teiste hulgas tehastele Gdynias, Gdańskis ja Szczecinis, võimaluse areneda.
Ärgem unustagem, et 90% ELi väliskaubandusest ja peaaegu 40% sisekaubandusest liigub sadamate kaudu.
Euroopat on merega seostatud aegade algusest saadik.
See pidi nii olema, kuna meie rannajoon on 70 000 kilomeetri pikkune, ehk kolm korda nii pikk kui Aafrika rannajoon.
Pikki aastaid toitis meri meie esivanemaid ja oli nende jaoks märkimisväärse sissetuleku allikaks.
Tänapäeval on olukord samasugune.
Ainult integreeritud ja koordineeritud lähenemisviis ja asjakohane tegutsemine võimaldab meil kasu saada hüvedest, mida meie meredel pakkuda on.
<D>
Daamid ja härrad, ma hääletasin Gruusia olukorda käsitleva resolutsiooni poolt.
Seda tehes ma ei arvanud, et see on ideaalne resolutsioon; mul pole kahtlust, et meie resolutsioon oleks võinud parem olla.
Ma kõhklesin, kas toetada resolutsiooni eelnõud.
Minu kõhklused äratas Martin Schulz vahetult enne hääletust.
Ta väljendas kahetsust, et resolutsioon ei kritiseeri Gruusia presidenti.
See tähelepanuväärne avaldus veenis mind, et resolutsioon oleks võinud olla palju halvem ning selle oleks võinud rikkuda Euroopa Parlamendis toimuv venemeelne lobitöö.
Oma sõnadega alahindas Martin Schulz parlamendi ühtsust Kaukaasia kriisi küsimuses.
Nüüdseks on selge, et parem oleks olnud pidada Euroopa Parlamendi erakorraline istung Gruusia küsimuses varem.
On kahju, et me ei esitanud on seisukohta nõukogu istungi ajal.
On kahju, et me ei esitanud oma ettekirjutusi ja arvamusi enne liikmesriikide juhtide kokkusaamist.
<D>
kirjalikult. - Viimastel aastatel on üld- ja teenistuslik lennundus olnud kiiremini kasvavaks haruks lennundussektoris.
Lennujaamad minu koduses Kirde-Inglismaa valmisringkonnas, näiteks Newcastle ja Durham Tees Valley, on populaarsed amatöörpilootide seas ning üha enam ka äriinimeste seas.
Seetõttu on tegemist alalõiguga, mis vajab toetamist ja mõistlikke määrusi.
Mulle avaldas muljet komisjoni pühendumus proportsionaalsusele üld- ja teenistuslennunduse määrustes.
Selline lähenemisviis erineb märkimisväärselt paljudest eelmistest transpordialastest ettepanekutest ning see on tervitatav, kuigi meil tuleb olla valvel selleks, et tagada kõnealuse sektori jätkuvalt säästev areng ilma koormava bürokraatiata, mis iseloomustab liiga sageli komisjoni ettepanekuid.
Paratamatult kahaneb see sektor majanduskriisi jätkudes lähemas perspektiivis mõnevõrra.
Kuid üld- ja teenistuslik lennundus aitab märkimisväärselt kaasa majanduse kasvule, eriti regionaalsel tasandil nagu meil siin Kirde-Inglismaal.
Ma hääletasin selle raporti poolt.
<D>
kirjalikult. - (NL) Suur enamik kõigist endise Jugoslaavia rahvastest soovivad ELiga liituda.
Seda soovi ei ole väljendanud üksnes Makedoonias elavad albaanlased ja makedoonlased, kes alles hiljuti leidsid lahenduse oma erimeelsustele seoses selle riigi valitsusega, vaid ka serblased, montenegrolased ja Albaania kosovlased, kes jätsid hiljuti koos Bosnia ja Hertsegoviina serblaste, horvaatide ja bosnialastega hüvasti oma ühisriigiga.
EL teeb õigesti, siis kui ei hinda selle tähtsust üle.
Asjaolu, et nad soovivad ELi raames koostööd teha, ei näita veel midagi selle riigi struktuuri kohta, kus nad elavad.
See on inimeste endi kätes, mitte ELi.
Kui nad peavad valima regionaalse omavalitsuse ja keskvalitsusele pädevuse ülekandmise vahel, sest EL soovib nii, siis valivad nad selle esimese variandi.
Aastatel 1992-1995 Bosnias toimunud sõda sai alguse just sellest, et enamik elanikest ei soovinud keskvalitsust, vaid äärmisel juhul vaba partnerlust.
Eilne arutelu näitas selgelt, et suur enamik sellest parlamendist valiksid Bosnia ja Hertsegoviinas pigem keskvalitsuse kui detsentraliseerimise.
Kuna see eesmärk ei ole saavutatav, ei näe EL ette määramata aja jooksul enda sidumist selle riigiga.
Sellepärast kavatsen ma selle vastu hääletada.
<D>
komisjoni liige. - Mul on hea meel kuulda, et arutelul kinnitati komisjoni eesmärke lisada EGF järgmisesse finantsperspektiivi tugevama ja tõhusama koondatud töötajate toetamise vahendina.
Seda kinnitab ka asjaolu, et lähitulevikus on eelarve konsolideerimine jätkuvalt päevakorral enamikus liikmesriikides ning nende arvates on palju kasu sellest, kui ELi tasandil on olemas kindel, kiire ja tõhus vahend ootamatult töö kaotanud töötajate toetamiseks.
Nagu ma ütlesin, jäävad lahtiseks mõned küsimused, näiteks Globaliseerumisega Kohanemise Euroopa Fondi ja Euroopa Sotsiaalfondi vaheline seos.
Nagu te teate, rakendatakse Euroopa Sotsiaalfondi ühiselt hallates ning minu arvates ei ole praeguse Euroopa Sotsiaalfondi haldamissüsteem kooskõlas Globaliseerumisega Kohanemise Euroopa Fondi eesmärkidega.
Olenemata sellest, millise lõpliku korralduse me lõpuks leiame, mõjutab haldamise küsimus lõplikku korraldust minu arvates väga oluliselt.
Ma ei räägi siin nimedest, vaid vajadusest eraldi fondi järele ja eelkõige vajadusest pöörata tähelepanu kiirusele.
Muidugi leiavad mitmed liikmesriigid juba praegu ja arvatavasti ka tulevikus võimaluse rahastada programme kas Globaliseerumisega Kohanemise Euroopa Fondist või Euroopa Sotsiaalfondist ning omavad veidi mänguruumi, kuid väga oluline on hoida Globaliseerumisega Kohanemise Euroopa Fond lihtsalt kõikidele liikmesriikidele kättesaadav selleks, kui tekib vajadus lahendada ootamatuid tööhõivekriise.
Teises küsimuses osutatakse abikõlblikkuse kindlaksmääramise probleemile kehtivas määruses.
Suurema selguse toomiseks tegeleme ka selle küsimusega, kuid praegu töötame lihtsalt ajutise määruse pikendamise nimel praeguse finantsperspektiivi lõpuni.
Pean siin silmas eeskirju, mis kehtestati seoses kriisiga ja Globaliseerumisega Kohanemise Euroopa Fondi tõhustamiseks töötajatele avalduvate kriisi mõjudega võitlemisel.
<D>
fraktsiooni ALDE nimel. - (FR) Härra juhataja, volinik, daamid ja härrad, elavad arutelud, mida oleme hiljuti energia teemal pidanud, näitavad, et energia on väärtuslik vara ja põhivajadus.
Nojah, aga vesi?
See on isegi veel väärtuslikum.
Me oleme teadlikud arengumaade veepuudusest.
Nojah, aga Euroopa?
Vesi on Euroopas veelgi vajalikum vara.
Lõpetagem selle raiskamine; säilitagem seda vara!
Raport, mille üle homme hääletama hakatakse, on laiaulatuslik raport, mis tegeleb tehniliste aspektidega, nagu näiteks jaotusvõrkude leke, samuti poliitiliste ja sotsiaalsete aspektidega, näiteks teadlikkuse tõstmine vee säästlikust kasutamisest.
Meie vastutus vee eest on nii isiklik kui ka kollektiivne.
See raport tegeleb ka probleemidega, mis tekivad veepuudusest ja põuast, probleemidega, mis on nii vahetud kui kliimamuutuse kontekstis ka pikaajalised.
Tahaksin rõhutada, et heade tavade jagamine on väga oluline, sest Euroopat mõjutavad veepuuduse või põua eri astmed ning seetõttu on kõigi piirkondade kogemused väga olulised, siis kui tahame neid nähtusi vältida või neid lahendada.
Lähen isegi veel kaugemale, öeldes, et õppetunde võib saada nii headest kui ka halbadest kogemustest.
Olen samuti väga rahul, et on tekkinud side vee olemasolu ja -kvaliteedi vahel.
Tegelikult omistab parlament väga suurt tähtsust vee kvaliteedile selliste dokumentide kaudu nagu keskkonna kvaliteedistandardid või praegune arutelu pestitsiidide kohta.
Selle ressursi puudusele on lahenduseks palju eri vaatekohti: meil on tarvis edendada teadusuuringuid ja novaatorlust, parandada tehnilist ja põllumajanduslikku tegevust, muuta üksikisikute käitumist.
Tegutseme siis nüüd ja kummutame vana inglise vanasõna: "Veepuudus ei teki enne, kui kaev on kuiv”!
<D>
(FI) Härra juhataja, volinikud, daamid ja härrad, raportöörid ja variraportöörid, gaasidirektiivi kompromiss on hea ja me peaksime seda toetama.
Siiski on liialt vähe tähelepanu pälvinud kliendid ja tarbijad, kelle positsioon on nõrk; see kehtib nii vaeste kui ka äärepoolsetes piirkondades elavate inimeste kohta.
Seetõttu palun teil toetada esitatud muudatusettepanekuid.
Teiseks on hea, et nõukoguga on jõutud kompromissile, mis tagab, et riigid, mida ei läbi torujuhe teistesse ELi liikmesriikidesse, ei jätaks rakendamata siseturu eeskirju lihtsalt seetõttu, et nad ei osale siseturgudes.
Energiatehnoloogia strateegilist kava on tõepoolest vaja ja ma sooviksin õnnitleda raportööri selle puhul, et raportisse on kaasatud energiatõhusus.
Energiatehnoloogiaid ei ole piisavalt rahastatud.
Selle tagajärjel ei ole suudetud pakkumist ja nõudlust kooskõlla viia.
Energiatööstuse kõigis sektorites ilmnenud kriisi tagajärjel ei suuda kliimamuutustega silmitsi olev tööstus soetada vajaminevat tehnoloogiat piisavalt kiiresti.
Lihtsalt ei jätku vajalike koostisosade tarnijaid.
Kliimamuutuste tegelikkuse mõistmine on näidanud, kui halvasti me selleks ette oleme valmistatud.
Siiski on selgelt märgata kodanike suhtumise muutumist, seega on vaja koostööd ühenduse, ELi, ELi liikmesriikide ja tööstuse vahel ajal, mil meie kohuseks on takistada arengumaadel rikkuda saastusega meie elutingimusi.
Keskkonnaküsimustes peame me parandama koostööd USAga ja samal ajal tuleb sõlmida energiaalase koostöö leping Venemaaga.
Sel põhjusel on oluline arvesse võtta tarbijaid, tööstuse arengut ning koostööd Ameerika Ühendriikide ja Venemaaga.
<D>
Pärast ligikaudu kuue aasta pikkust viivitust on EL täna ligidal tuumaohutuse direktiivi vastuvõtmisele - tegu on tähtsa poliitikadokumendiga, sest tuumaenergia annab ligikaudu kolmandiku ELi elektrienergiast.
Liikmesriikidel on õigus ise otsustada, kas toetuda tuumaenergiale või mitte.
Rangeimate ohutusstandardite järgimine tuumaenergeetikas on tähtis nii riikide jaoks, kus kasutatakse tuumaenergiat, kui ka riikide jaoks, kus seda ei kasutata.
Ma toetan IAEA ohutuse põhialuste sätestamist direktiivi lisas.
See tagab, et parimad tuumaohutusstandardid saavad Euroopa õigusaktide lahutamatuks osaks ja liikmesriigid on kohustatud neid järgima.
Üldiste tuumaohutusnõuete puudumise tõttu lubas EL alles hiljuti mõnedel ELiga liitunud riikidel võtta tuumaenergeetikas kasutusele poliitilised lahendused, mis ei ole täna kooskõlas ELi eesmärgiga pidurdada kliimamuutusi ja suurendada energiajulgeolekut.
Ajal, mil ELis on valmimas mitmed uued tuumajaamad või gaasijuhtmed, on tuumaohutuse direktiivi õigeaegne vastuvõtmine mitte üksnes põhjendatud, vaid lausa kohustuslik seoses garantiide ja meelerahuga, mida see elanikkonnale pakub.
<D>
(PL) Härra juhataja, mul on kahju teile teatada, et rikutakse inimeste õigusi, kes Poolas katoliku kirikust lahkuvad.
Nende tahte vastaselt jäetakse nende isikuandmed koguduste arhiividest eemaldamata.
Vastupidi, neid andmeid kasutatakse edasi.
See on juhend seoses isikuandmete kaitsega katoliku kiriku tegevusel Poolas.
See osa juhendist, millest ma räägime, ei põhine prevaleerival isikuandmete kaitse seadusel, vaid - pange hoolega tähele - kanoonilise õiguse koodeksi sätetel.
Kuidas saab nii olla, et Poolas, mis kinnitab, et toetab õigusriiki, on kanoonilisel õigusel ülimus riigi parlamendi kehtestatud seaduse ees?
Miks määrab kanoonilise õiguse koodeks nende kodanike õigusi, kes ei ole katoliiklased?
Kuidas on võimalik, et isikuandmete kaitse peainspektoril pole mingeid volitusi selliste arhiivide inspekteerimiseks?
Sellele on ainult üks seletus: Poola on kirikuriik.
Euroopa Parlament peaks sellele reageerima.
<D>
Järgmine päevakorrapunkt on infotund (B7-0009/2011).
Komisjonile on esitatud järgmised küsimused.
Teema: ravimi Médiator turustamise keelamine
Kas komisjon võib selgitada, miks juba 1998. aastal ei võetud vastu otsust benfluoreksi sisaldavate ravimite turustamise keelamiseks?
Kas Hispaania ja Itaalia ametivõimude keelud ei oleks pidanud olema komisjonile veel üheks ohusignaaliks?
Lühidalt, miks ootas komisjon nii kaua, st 2010. aasta juunini, kõnealuse toimeaine turustamist puudutava kindla otsuse vastuvõtmisega?
Kas komisjon kavatseb paluda, et Euroopa Ravimiamet viiks läbi põhjaliku tagantjärele uuringu kõnealuse ravimi kasutamise kohta viimase kahekümne aasta jooksul?
<D>
fraktsiooni ALDE nimel. - (FI) Härra president, ma tahaksin tänada raportööri suurepärase töö ja koostöö eest ning eelkõige meeste ja naiste ebavõrdse kohtlemise näitlikustamise eest, hoolimata tõsiasjast, et seda ei taheta peaaegu kunagi heal meelel kuulda.
Ma olen kindel, et komisjoni liige on sellele teemale pühendunud, kuid pärast seda, kui te ütlesite oma ametlikus vastuses, et juhised on vastu võetud ning asjaga tegeldakse pühendunult, oleks loomulik kuulda kokkuvõtet, mis on siis tegelikult toimunud.
Kahjuks peame tõdema, et praeguse komisjoni ametiajal ei ole võrdsuse teemal peaaegu midagi muutunud.
See on kahetsusväärne.
See ei ole võib-olla teema, millega volinikud või teised võiksid punkte koguda, kuid siiski, daamid ja härrad, ma sooviksin julgustada meid kõiki tegema rohkem, sest me vastutame naiste staatuse eest Euroopas.
Ma toon teile ühe näite.
Soomes said naised valimisõiguse 1905. aastal, kui Soome kuulus väga konservatiivse Venemaa koosseisu.
See oli suurepärane.
Vaadates veidi tulevikku, ei usu ma, et nüüd, kui me kuulume Euroopasse, oleks võimalik, et naised teenivad eri liikmesriikides ühesuurust palka ja et neid koheldakse ELis ühtemoodi, ehkki EL räägib inimõigustest ja areneb.
Minu meelest võiks EL vaadata otsuseid, mida tehti tsaariajal, ning langetada otsuseid võrdse töötasu ja võrdsuse kohta töökohal.
Tsaaril oli julgust anda naistele valimisõigus, kuid ELil ei ole julgust teha midagi võrdsete palkade saavutamiseks ELi liikmesriikides.
<D>
Euroopa Komisjoni asepresident. - Esiteks bürokraatia ja halduskulu kohta: need on kahtlemata olemas.
Nagu ütlesin, vastutab mu kolleeg härra Špidla raha kulutamise eest ja mina vastutan täitmise kinnitamise eest, selle tagamise eest, et raha ei raisataks.
See on alati dilemma.
Üritame olla niivõrd paindlikud kui võimalik, ent samal ajal kontrollivad hoolikalt kasu ja võimalikke lõpptulemusi ka riiklikud ametiasutused, makseasutused ja tõenäoliselt vastutav ministeerium.
Sealhulgas on ka Euroopa Kontrollikoda ja meie peadirektoraat, seega on lisaks ka erinevaid kontrollikihte.
Tulemust hinnatakse suure avaliku osalemise järgi ning projektid peavad olema nähtavad, nii et nüüd on meil kohustus avaldada oma koduleheküljel rahastamise kohta kõik, nii et kõik seda jälgida saaksid.
Sotsiaalfond puudutab aga peamiselt koolitamise rahastamist.
Vastusena järgmisele küsimusele: koostöö käib struktuurifondide rahastamise erinevate allikate, sealhulgas sotsiaalfondi ja regionaalarengu fondide, vahel ning teevad vähemalt minu riigis üksteisega väga tihedat koostööd.
Antud koostöö sõltub kohalikest ametiasutustest.
Saame head koostööd ja raha tõhusat kasutamist ainult toetada.
II osa
Teema: Ühenduse krediidi abil rahastatavad projektid ja Siemensi nn mustad kassad
Kreeka ja Saksamaa kohtuorganid uurivad jätkuvalt Siemensi mustade kassade kohtuasja, mida ettevõte kasutas erakondade ja võimukandjatele altkäemaksu andmiseks, et saada suuri avaliku sektori töö- ja tarnelepinguid.
Saksa kohtud on juba süüdi mõistnud ettevõtte endise kõrgema tegevjuhi, kes on tunnistanud, et mustad kassad olid olemas ka Kreekas.
Arvestades, et antud altkäemaksud võivad ka ühenduse kaasrahastatud projekte puudutada, kas komisjon ütleb, kas OLAF või muu tema talitustest uurib lepingute sõlmimise menetluste ning taoliste projektide rakendamise seaduslikkust?
<D>
(PL) Hr president, mina hääletasin selle raporti poolt mitmel põhjusel.
Esiteks: üks peamisi väljakutseid, millega Euroopa tegelema peab, on kliimamuutus.
See on otseselt seotud merendusvaldkondadega, eriti rannikualasid ähvardab veetaseme tõusmine.
Teiseks kujutavad mereressursside ulatuslik kasutamine, eriti ülepüügi teel, ja kliimamuutused hetkel merekeskkonnale tõsist ohtu.
Ookeanide seotus kliimaga on ELi kliimapoliitika oluliseks osaks.
Kolmandaks pärineb umbkaudu 80% merekeskkonna reostusest maismaalt.
Ohud keskkonnale, nagu merepõhjas lebavad vrakid ja sõjalise laskemoona ja keemiarelvade jäänused on samuti olulise tähtsusega.
Neljandaks on intensiivne kalapüük kõigutanud ökosüsteemi tasakaalu ja ähvardab lõhkuda ka bioloogilise mitmekesisuse stabiilsuse.
Viiendaks on ookeanil ja meredel oluline osa Euroopa energiatõhususe tagamise strateegias.
Ühest küljest on tegemist nafta ja gaasi ning taastuvenergia allikatega.
Teisalt aga on nad energia transportimise vahendiks ja marsruudiks, suurendades nii energiavarustuskindlust.
Seepärast peame välja töötama jätkusuutliku poliitika merede ja ookeanide arendamiseks.
Kirjalikud selgitused hääletuse kohta
<D>
Costa Rica Vabariigi president. - (ES) Härra president, tervitan teid väikese Ameerika vabariigi nimel, mille pisut üle 4,5 miljonit inimest julgevad iga päev elada ja unistada; kus ideaal ühiskonnast ilma sõjaväeta on olnud võimalik ning kus me varsti tähistame demokraatia 110. aastapäeva.
Tervitan teid väikese Ameerika vabariigi nimel, keda ümbritsesid 20. sajandi teisel poolel kõige õõvastavamad diktatuurid, kuid kes samal ajal ise rõhumist ei kogenud; kes keeldus olemast ettur külmas sõjas ning kes on hoidunud relvade kasutamisest rahu saavutamiseks.
Tervitan teid Costa Rica Vabariigi nimel.
Härra president, daamid ja härrad:
Tänasele on eelnenud kaks sündmust, mida lahutavad sajandid ja aastakümned, kuid mis on tänasega seotud nagu selle hommiku koidik.
Täna 225 aastat tagasi lõppes Pariisi lepingu sõlmimisega Ameerika Iseseisvussõda, mis oli esimene iseseisvusliikumine praktiliselt kogu Ameerika kontinendil.
Samuti täna 69 aastat tagasi algas Prantsusmaa ja Ühendkuningriigi poolt Saksamaa vastu sõja kuulutamise ning liitlaste kujunemisega, mis hõlmas suurt osa Ameerikast - Teine maailmasõda.
Mainin neid sündmusi kuna olen tulnud kõnelema poodiumile, mis sümboliseerib eri rahvaste ühtekuuluvust, olles teadlik oma õlgadel kantavast ajaloolisest taagast mida kannate ka teie nende rahvaste minevikus toimunu tõttu, keda esindate.
Me ei ole tulnud selleks, et kahe kontinendi vahel suhteid luua, vaid tunnistada, et need suhted on juba kaua eksisteerinud ning et iga katse neid parandada peaks algama nende mõistmisest tervikuna.
Otsekohesusega, mis peaks sõprade vahel valitsema, peame tunnistama, et meie ühine ajalugu algab ühe tsivilisatsiooni domineerimisega teise üle.
Ameerika tutvus Euroopaga kõigepealt tema võimu, mitte tema ideede kaudu.
Hirm iseloomustas vallutust ja viha koloniseerimist.
Siiski peame seda vana kultuuri imetlema.
Vaatamata peetud lahingutele on võimatu eitada fakti, et Euroopa süütas meie maal vaimuvalguse ning istutas meisse armastuse inimlikkuse parimate põhimõtete vastu, põhimõtete, mida me iseseisvuse saavutanutena ei hüljanud.
Need olid põhjused, mis tõid mind 21 aastat tagasi esimesel ametiajal Costa Rica presidendina Euroopasse.
Tookord tulin paluma kontinendilt abi, et aidata taastada rahu Kesk-Ameerikas, kus viis riiki pidasid kodusõjas elu eest lahinguid.
Veresaun eraldas meie rahvaid ning sundis venda venna vastu võitlema.
Tolle aja võimud korraldasid meiega julma eksperimendi, et näidata oma jõudu: nemad tõid sisse relvad ja meie kandsime kaotusi.
Hukkunute arv tõusis mõnede hinnangute kohaselt 350 000 inimeseni.
Proportsionaalselt vaadatuna võrdub see peaaegu 4 miljoni Ameerika kodaniku surmaga Iraagi sõjas.
Ainult rahu saavutamise abil saime tagada oma piirkonnale tuleviku.
Sel ajal oli Euroopa vastus meie palvetele.
Selle kontinendi moraalne toetus õigustas meie jõupingutusi leida konfliktile diplomaatiline lahendus, Kesk-Ameerika probleemile Kesk-Ameerika lahendus.
Rahvusvaheline abi, mida te meile sel ajal andsite, oli helde ja ulatuslik ning see oli märk Euroopa tõelisest soovist Kesk-Ameerika rahvaste edule kaasa aidata.
Nüüd, 21 aastat hiljem Euroopasse tagasi tulles olen sunnitud lausuma nagu Fray Luis de León kui ta pärast 4-aastast vangistust vabanes - "Nagu me eile rääkisime...” - sest nii mõneski mõttes peame alustama sealt, kus pooleli jäi.
Euroopa ja Kesk-Ameerika vahelised suhted, mis sõja ajal nii lähedased olid, on rahu ajal kaugemaks muutunud.
Euroopa abi Kesk-Ameerikale, mis oli rõhumise ajal nii laiaulatuslik, on vabaduse ajal muutunud palju tagasihoidlikumaks.
Me ei kujutlenud kunagi, et ületades rahu lävepaku astume unustuse kuningriiki.
Mulle meeldiks mõelda, et nüüd on aeg näidata, et sõbrad, kes toetasid meid halbadel päevadel, teevad seda ka helgematel päevadel, just seetõttu, et meil on praegu helgemad päevad käes.
Soovin täna esitada kolm tegevuse jätkamise teed, mille abil saame sidemeid tihendada ning võidelda õlg õla kõrval, et ehitada üles utoopiad, mida te ise käskisite meil omandada: ELi ja Kesk-Ameerika riikide vahelise assotsiatsioonilepingu allkirjastamine, Costa Rica konsensus ja "Rahu loodusega”.
Ma tean hästi, et selles täiskogus esineb vabakaubanduse suhtes mitmesuguseid vaateid.
Siiski tean ka, et kõrgelennulisest vaatepunktist esitatud vaated pärinevad neilt, kellel on õnn elada arenenud riigis.
Täna sooviksin esitada maise vaatepunkti.
Minu riigil, mis on üks väiksemaid maailmas, ei ole võimalik kõike tarbitavat ise toota.
Me oleme määratud olema tänapäeva foiniiklased.
Üleilmastumise ajastul on arenguriikide ees seisev dilemma lihtne ja karm: kui me ei suuda eksportida üha rohkem kaupu ja teenuseid, siis lõpetame üha enam inimesi eksportides.
On selge, et Euroopa peab silmas pidama eurooplaste huve.
Kuid on ka selge, et eurooplaste ja iga maailma rassi huvid on üha enam määratletud inimlikkuse ühise saatusega.
Ükski riik ei saa elada hoolimata samal ajal piiri taga sagenevast näljast, ignorantsusest, vägivallast ja haigustest.
Samal ajal kui erinevused meie riikide vahel on nii suured, viib ülemaailmne diasporaa jätkuvalt tuhandeid inimesi üle ookeanide, jõgede ja linnamüüride otsima võimalusi, mida nad oma riigis ei leidnud.
Assotsiatsioonileping Kesk-Ameerika riikide ja Euroopa Liidu vahel, mis võib olla esimene piirkondadevaheline leping, mille Euroopa Liit sõlmib, on kõige lähem, selgem ja otsesem võimalus Euroopa jaoks taaselustada oma kohalolu Lõuna-Ameerikas.
Alates Kesk-Ameerika ühisturu loomisest on vähesed algatused omanud suuremat potentsiaali, et tõsta majanduskasvu Kesk-Ameerika maakitsuses, moderniseerida institutsioone ja luua võimalusi siiani vaesuses elavate keskameeriklaste jaoks.
Euroopa jaoks tähendaks kokkuleppele jõudmine liidripositsiooni tagasivõtmist ning eesliini koha haaramist võitluses Lõuna-Ameerika arengu eest.
Eile olime rahuliitlased, täna võime olla arengupartnerid.
Siiski on Kesk-Ameerika ja Euroopa vahel ikka veel väga suured erinevused, mida tuleb arvestada.
Esimene erinevus peitub lõimumise mudelis: Euroopa peab tunnustama seda, et Kesk-Ameerika lõimumine on toimunud viisil, mida meie institutsioonide areng on lubanud.
Me oleme praegu arenevas maailmas kõige enam lõimunud piirkond ning arvame seetõttu, et ei ole õiglane asetada meie ette lõimumisega seotud tingimusi selleks, et edendada läbirääkimisi; tingimusi, mida Kesk-Ameerikal on keeruline järgida ning veelgi enam, mille järgimist ei nõuta teistelt maailma piirkondadelt.
Teine ja võib olla veelgi olulisem erinevus meie piirkondade vahel on arengutase: on ülioluline, et lepingu äriline komponent võimaldaks Kesk-Ameerika riike soosivat asümmeetrilist kohtlemist ning et leping hoiduks kohutavast tõkestamise tegevusest valdkondades, kus just Kesk-Ameerika riikidel on suhtelised eelised.
Kui me jõuame nende eelduste alusel kokkuleppele, teeb Euroopa suure hüppe Kesk-Ameerika riikides elavate inimeste hüvangu suunas, kuid samuti ka enda hüvangu suunas, sest rahvusvahelise kriisi ajal saaks Euroopa suuresti kasu majandusest, mille kasv on viimase viie aasta jooksul Euroopa omast umbes kaks korda suurem olnud.
Euroopa võib hakata mängima arenevas maailmas uut juhtivat rolli, kuid esmalt peab ta kindlustama, et juhtroll tõesti arengule kaasa aitab.
Goethe on öelnud, et miski ei ole uuele tõele hävitavam kui vana viga.
Me ei saa siseneda rahvusvahelise koostöö uude faasi kandes samal ajal mineviku taaka, eriti sõjaliste kulutuste koormat, mis on peaaegu 200 miljoni vaesuse käes nõrkeva Lõuna-Ameerika inimese suhtes iseenesest tõesti solvav.
Kätte on jõudnud aeg, kus rahvusvaheline finantsüldsus peab õppima terasid sõkaldest eraldama ning enda ees olevate tõendite alusel ära tundma, millised kulutused tõstavad inimeste elatustaset ning millised mitte.
Pole auasi, et 2007. aastal ulatusid Lõuna-Ameerika sõjalised kulutused 36 miljardi dollarini, seda piirkonnas, kui Colombia ainsana välja arvata, kus ei toimu praegu ühtegi relvakonflikti.
Rahaga, mida kulutatakse üheainsa lennuki Sukhoi Su-30k ostmiseks, saaks muretseda meie tudengitele umbes 200 000 sülearvutit MIT Media Lab XO.
Ühele helikopterile Black Hawk kulutatava summa eest võiks maksta igakuist 100-dollarilist toetust 5 000 Lõuna-Ameerika noorele.
Maailma arenenud riigid ei tohi abi ja vahenditega toetada neid, kes on otsustanud varustada oma sõdureid selle asemel, et harida oma lapsi.
Seetõttu, daamid ja härrad, on minu riigi valitsus kuulutanud välja algatuse, Costa Rica konsensuse, selleks et luua mehhanisme nende arenguriikide võlgade kustutamiseks ja rahaliste vahenditega toetamiseks, kes investeerivad rohkem keskonnakaitsesse, haridusse, tervishoidu ja elanike eluasemetesse ning vähem relvadesse ja sõduritesse.
Ma loodan endiselt, et Costa Rica konsensus muutub koos teie abiga ühel päeval reaalsuseks.
Loodan samuti, et meil õnnestub vastu võtta veel üks kava, mis on konsensusega tihedalt seotud: relvaveo lepe, mille Costa Rica on ÜROs esitanud ja mis keelab piirkondadesse, rühmadele või isikutele relvade vedamise, kui on piisav põhjus arvata, et neid kasutatakse inimõiguste või rahvusvahelise õiguse rikkumiseks.
Ma ei tea, kui kaua meil on võimalik vastu pidada mõistmata, et tappa palju inimesi vähehaaval iga päev on sama laiduväärne kui tappa suur hulk inimesi ühe päevaga.
Maailma 640 miljoni laskur- ja kergrelva, millest 74% on tsiviilisikute omanduses, hävitav jõud on kujunenud veel tapvamaks kui tuumapommidel, ning see moodustab ühe peamise avaliku ebakindluse taga oleva liikumapaneva jõu nii riiklikul kui rahvusvahelisel tasandil.
Surmahirm ei tohi olla võti, milles meie rahvaste tulevik on kirjutatud.
Täna on meil võimalik tegutseda kindlustamaks, et küsimus sellles ei seisneks.
On veel midagi, mida tahaksin mainida, mis on samuti seotud mitte ainult inimeste vaid kõikide eluvormide vastu suunatud vägivalla ja hävitamisega.
Iga mets, mille me langetame, iga tonn süsinikdioksiidi, mida me õhku paiskame, iga jõgi, mille me reostame, viib meid sammu võrra edasi liikide väljasuremise värava suunas, avause suunas, mille ees peame nagu Dante põrguvärava juures igasuguse lootuse maha jätma.
Ma keeldun tunnistamast, et inimlikkus läheb läbi selle värava.
Kuuskümmend aastat tagasi oli endisel Costa Rica presidendil, José Figueresel, kujutlus riigisõjaväe kaotamisest, et kuulutada sellega maailmale rahu.
Nüüd oleme otsustanud kuulutada "Rahu loodusega”.
Me oleme endale eesmärgiks seadnud saada 2021. aastaks, mil tähistame 200 aasta möödumist iseseisvuse saavutamisest, süsinikdioksiidi emissiooni kompenseerivaks riigiks.
Olles istutanud 5 miljonit puud, olime eelmisel aastal riik, kus on kõige rohkem puid inimese kohta ja ruutkilomeetril maailmas.
Aastal 2008 istutame veel 7 miljonit puud.
Me juhime rahvusvahelist ristisõda ülemaailmse soojenemise vastu ning täna palun teid alandlikult meiega selles ühineda.
Ülemaailmse soojenemise tõttu kasvavad Inglismaa rannikul oliivipuud, mis on teadusüldsuse jaoks tõeliselt muret tekitav märk.
Erinevalt piibliloost, milles tuvi tõi oliivioksa rahu märgina, on praegune oliivioks ohu märk.
Täna palun saata see tuvi maailma kaugeimatesse nurkadesse, et ta naaseks kõikide maailma rahvaste tahtega olukorda muuta.
Ainult koos saame luua uue liidu, seekord mitte jumala ja inimese, vaid inimese ja jumala loodu vahel.
Härra president
Suur Argentiina kirjanik Jorge Luis Borges tavatses öelda, et ta on väljasaadetud eurooplane, viidates suure osa Ameerika kontinendi populatsiooni euroopalikule päritolule.
Pärast sajandeid kestnud segunemisi ja rassimuutusi on siin ilmselt palju väljasaadetud ameeriklasi.
Meid saatis välja ookeani tekitatud geograafiline juhus ja ajaloopendli tekitatud juhus, mis sõltuvalt asjaoludest toob meid kokku ja viib üksteisest lahku.
Ma usun, et on aeg jätta pendel liidu peale, ning valida taaskord tee, mida eelistasid tuuled 180 miljonit aastat tagasi enne seda kui maasse tekkis esimene lõhe, kui Euroopa oli Ameerikaga ühendatud ning oleks olnud võimalik Pariisist New Yorki kõndida.
Me oleme kõik ühe liigi esindajad, kes on siiani suutelised noppima eluaia kõige kaunimaid õisi.
Meie unistused on ühine pärand ja meie otsuses mõjutavad teiste elusid, meeldigu see meile või mitte.
Ma leian, et see on kaugel ähvardusest, kuid see on kahtlemata suurepärane võimalus.
Ma usun nagu suurim Costa Rica luuletaja on öelnud: "kõige suurepärasem on teada, et meil on jõud elustada kõige elutumaid asju, mida puudutame, avardada oma horisonti nägemata piire, sest kõik, mida näeme, muutub koos meiega lõputuks”.
Ma ei kahtle, et suudame seda lõputut jõudu rakendada kõigi, nii eurooplaste kui ameeriklaste, hüvanguks ning et järgime suurema õigluse ja vabaduse homset tähte külg külje kõrval liikudes.
(Aplodeeriti püsti seistes)
<D>
Kodanikualgatust lubati Lissaboni lepingus ning nüüd see lõpuks rakendatakse.
See uus viis Euroopa Liidu poliitika tegemises osalemiseks võimaldab Euroopa kodanikel paluda otse komisjonilt õigusakti ettepaneku esitamist kodanikke huvitavatel teemadel, tingimusel et see kuulub ELi volituste piiresse.
Pidime ootama vaid kodukorra juurutamist, et see uus Euroopa kodanike õigus reaalsuseks saaks.
Nüüd on see toimunud ning toetasin seda ettepanekut oma häälega.
Nn kodanike komitee, mis koosneb vähemalt seitsme liikmesriigi kodanikest, saab taotleda komisjonilt algatuse registreerimist.
Pärast seda saab alustada allkirjade kogumist paberkandjal või Internetis.
Nõutavad miljon allkirja peavad pärinema vähemalt ühest neljandikust ELi liikmesriikidest ning need tuleb koguda 12 kuu jooksul.
Liikmesriigid kinnitavad toetusavaldused.
Kõik allakirjutanud peavad olema Euroopa Liidu kodanikud ja Euroopa Parlamendi valimisteks kehtestatud valimisõiguslikus vanuses.
Komisjon on aluslepingu täitmise järelvalvajana lõppotsustaja selle üle, kas esitatud õiguslik menetlus läheb algatamisele.
<D>
kirjalikult. - (FR) Mina hääletasin selle raporti vastu, sest see näitab taas kord, kuidas Euroopat valitsev enamus ei suuda võtta kuulda Euroopa kodanike nõudmisi.
Kuigi nendes küsimustes on liikmesriikidel ainupädevus, põrmustab Thomas Mann nii tehtud ühiskondlikud saavutused kui ka subsidiaarsuse põhimõtte.
Muu hulgas innustatakse raportis liikmesriike edendama töötamist pärast ametlikku pensioniikka jõudmist ja tehakse liikmesriikidele ettepanek luua üle 60aastastele stiimulid tööelu jätkamiseks, kohandades töökohti nende tervislikule seisundile vastavaks.
Kuid eelkõige peab eakatel inimestel olema õigus inimväärsele pensionile, mis võimaldab neil oma elu väärikalt elada.
Tahan lisada, et peamiselt kasutatakse oma karjääri lõppu jõudvate töötajate vajadustele vastavate kokkulepete tegemiseks just ennetähtaegselt pensionile mineku skeemi, mida raportöör Mann tahab lihtsalt kaotada.
Sellele vaatamata tervitan asjaolu, et Euroopa Parlament lükkas tagasi ühe lõike, milles tehakse selgesõnaline ettepanek asendada jooksval finantseerimisel põhinev süsteem pensionifondide süsteemiga.
Põlvkondadevahelise solidaarsuse ettekäändel tunneb Mann vajadust tuletada meile meelde, et ka eakaid tuleb kohelda kui inimesi, kellel on põhiõigused.
Seisukoht on selgeks tehtud.
(Hääletuse kohta selgituse andmist lühendatud vastavalt kodukorra artiklile 170)
<D>
Töötajate õigus puhkamisele ja puhkusele on muudetud tarbekaubaks, millega rikastada kapitali.
Osaajalise kasutamise eesmärk ja selle raames propageeritavad uued tooted on mõeldud selleks, et kasutada ära alalisi puhkuse kestuse kärpeid, vähenevaid sissetulekuid ja töötajate püüdlusi omandada pikemas perspektiivis odavamaid puhkusi, tekitades niimoodi rohkem kui 11 miljardi euro suuruse käibe.
Pettuste ja agressiivsete meetoditega, mille kasutajateks olevad ettevõtted on tihti fantoomettevõtted, püütakse ostjaid veenda ja haneks tõmmata, ja need vahelduvad parimal juhul väikeses kirjas lepingutest eksitavate reklaamideni, väsitavate esitlusteni, kingituste lubamiseni ja muu selliseni ning lõpevad alati siduvate dokumentide kohese allkirjastamisega surve all.
Tarbijaorganisatsioonideni jõudvad lugematud kaebused pettuste, liigsuurte hooldustasude, vastavate krediitkaartide, turustuskuludest tingitud taasmüügi hinna suurte hinnalanguste jmt asjade kohta.
Teiste toodete lisamine osaajalise kasutamise direktiivi, näiteks puhkused laeval või klubides või karavanides, tagab seadusliku kaitse ja uued kasumiallikad varale.
Loobumisperiood, mis on piiratud 10 päevani ja millega kaasneb 3% suurune trahv kogusummast, ei lahenda probleemi.
Vastupidi - EL lükkab vastutuse koorma töötajatele, nagu ta on teinud kõikide tarbijatoodete korral.
<D>
kirjalikult. - (PT) Mina olen pärit äärepoolseimast piirkonnast Assooridelt, kus piima tootmine on majanduse, ühiskonna ja keskkonna tugisammas.
Viimastel nädalatel oleme kohtunud tootjate, nende organisatsioonide ja töötleva tööstuse esindajatega.
Nad kõik on ühel meelel.
On eluliselt tähtis, et praeguse olukorraga toimetulekuks reageeriks komisjon ülemaailmses mõõtkavas tõhusamalt ja kiiremini.
Rahavoog sektoris on kokku kuivamas.
On elutähtis, et EL käsitleks äärepoolseimaid piirkondi eriti hoolikalt ja et need piirkonnad lülitataks praeguse kriisi mõju leevendamise meetmete kohaldamisalasse.
Nad kõik on arvamusel, et me peame kvootide suurendamise peatama.
Turul, mis on ülejääkidega tasakaalust välja viidud, kahjustab iga riik, kes oma tootmist suurendab, kõiki teisi.
Nad usuvad ka, et me peaksime jätkuvalt säilitama kvoodid kui nende tegevust stabiliseeriva reguleerimismehhanismi.
Praeguse täieliku liberaliseerimise stsenaariumi korral tuleb kiiresti uurida selle sotsiaalset, keskkonnaalast ja majanduslikku mõju neile piirkondadele.
Tuleb välja töötada konkreetsed meetmed, et ei kukuks kokku tegevusala, mis kannab hoolt meie ilusate maastike, meie keskkonna ja maapiirkondade kvaliteedi ja majandusliku edenemise eest ning lähenemise eest, mille oleme saavutanud.
<D>
(SL) Tänan, härra Medina Ortega täiendava küsimuse eest.
Nagu juba öeldud, nõukogul ei ole toimunud kõnealust arutelu kõrgeimal tasandil ning ta ei ole koostanud põhjalikku hinnangut Schengeni piirkonna laienemise mõju kohta üksikutele riikidele.
Te küsisite Sloveenia kogemuse kohta ning ma vastan teile järgmist: see ei ole kindlasti müüride ehitamise küsimus, vaid küsimus Euroopa Liidu välispiiri nihutamisest.
See tähendab, et Schengeni ala välispiir on nihkunud ja hõlmab suurt osa Euroopa Liidu liikmesriikidest.
See oli keeruline projekt riikidele, mille piirid moodustavad nüüd osa Schengeni ala välispiirist.
Nad valmistusid selleks mitu aastat.
Projekt hõlmas endas suuri nõudmisi ning Euroopa Liit tunnustas seda, luues nimetatud eesmärgil rahalise toetuse, mida nimetatakse Schengeni toetuseks ja mis aitas rajada sobiva piirikontrolli Schengeni ala uutel välispiiridel.
Te küsisite ka Sloveenia ja Horvaatia vahelise piiri kohta.
Tõsi on, et varem oli see nähtamatu piir.
Samuti on tõsi, et see oli esialgne piir ajal, kui me iseseisvusime.
Koostöös partneritega Euroopa Liidust õnnestus meil tegelikult luua piirikontroll, mis ei muuda piiriületust Horvaatia kodanikele võrreldes varasemaga raskemaks.
Samuti õnnestus meil täita kõik tõhusa piirikontrolli eesmärgil vajalikud Schengeni standardid ja eeskirjad.
<D>
autor. - (PL) Proua juhataja, Madagaskari poliitiline kriis on viinud põhiseadusevastase valitsusevahetuseni.
Sellega kaasnesid rahutused, milles kaotas oma elu rohkem kui 130 inimest.
Madagaskar oli kuni 1960. aastani Prantsusmaa võimu all.
See riik on raskes olukorras.
See vajab humanitaarabi, eriti toiduabi, ja seda abi on Madagaskarile ka antud.
Sõjavägi toetas ametivõime ja nende korraldatud valimisi.
President Ravalomanana kaotas toetuse ning astus 17. märtsil 2009. aastal tagasi.
Võimu haaras Rajoelina, kelle määras ametisse sõjavägi.
Euroopa Liit ei tunnusta uut valitsust ebademokraatliku mooduse tõttu, mille abil see vahetus tehti.
Aafrika Liit on peatanud Madagaskari liikmeksoleku ning suhtub kriitiliselt Ravalomanana jõuga kõrvaldamisse.
Liit on ähvardanud kehtestada sanktsioonid, juhul kui põhiseaduslikku korda kuue kuu jooksul ei taastata.
Me nõuame Madagaskaril põhiseadusliku korra taastamist.
Me pöördume rahvusvahelise üldsuse poole toetuse saamiseks oma jõupingutustele, et taastada selle riigi toimimine õiguslikel alustel.
Arvan, et valimisprotsessi peaksid hoolikalt valvama ja jälgima rahvusvaheliste organisatsioonide esindajad, nende hulgas eelkõige Euroopa Parlamendi liikmed.
<D>
(HU) Tänan teid, härra juhataja.
Oleme kõik pühendunud kliimamuutuse peatamisele, et hoida ära üleilmne kliimakatastroof, mis ohustab inimkonda.
Teame loomulikult, et see on väga kulukas, ning meie kodanikud peavad selle varem või hiljem ühel või teisel viisil kinni maksma.
Teame ka, et mida hiljem me midagi teeme, seda suuremad on kahjustused, seda enam ümberpööramatu on protsess ning seda rohkem peame maksma.
Küsimus on, kas ühest küljest oleme piisavalt vaprad, et olla esimesed, kes midagi ette võtavad ja vajalikud ohvrid toovad ning teisest küljest, kuidas jagame koorma erinevate sotsiaalsete ja majanduslike osalejate vahel.
Käeolev õigusaktide pakett näitab, et Euroopa Liit on valmis tegutsema, aga näitab ka kahjuks seda, et pakett on erapoolik, ebajärjekindel ning kasutab kohaldamisel kaksikmoraali.
Sellega lubatakse teatud liikmesriikidel toota aastal 2020 süsinikdioksiidi rohkem, kui Kyoto eesmärgid 2010. aastaks ette näevad.
Samas aga ei anta neile liikmesriikidele, kes on juba hästi hakkama saanud, piisavalt stiimuleid.
Miks ei tee me välja faktist, et teatud liikmesriigid ei hooli lubadustest üldsegi, sel ajal kui teised suuri ohvreid toovad?
Samuti on arusaamatu, miks tsemenditööstus peab vähendama oma heitkoguseid kaks korda nii palju kui jäätmekäitluse või transpordisektor.
Minister, vapper valitsus ei ole mitte see, mis julgeb karistada rängalt ettevõtteid, vaid valitsus, mis on sama karm ka iseenda vastu.
Tark valitsus ei ole valitsus, mis võtab oma kodanike raha ja viib selle puhta arengu mehhanismi (CDM) raames üle piiri, vaid valitsus, mis teeb investeeringuid koduriigis ja ELis ning vähendab energiasõltuvust uute turustatavate puhaste tehnoloogiate väljatöötamisega.
Praegune üleilmne majanduslangus ei ole põhjus, miks me ei peaks midagi ette võtma, hoopis vastupidi - see on võimalus suureks läbimurdeks.
Euroopa ajalooline vastutus ja võimalus tähendab ka seda, et peame võtma juhirolli selles kolmandas tööstusrevolutsioonis.
Tänan tähelepanu eest.
<D>
fraktsiooni Verts/ALE nimel. - (FR) Proua juhataja, volinik, härra Lenarčič, ka mina räägin delegatsiooni nimel; olen nimelt Euroopa Parlamendi delegatsiooni esinaine kolme Kaukaasia riiki.
Teil on õigus öelda, et olukord on muret tekitav ja tõsine ning ma leian, et me ei või lihtsalt kõrval seista ja vaadata seda provokatsiooni eskaleerumist.
Isiklikult ütleksin ma, et see kujutas endast ühe riigi peaaegu annekteerimist teise poolt.
Kui Venemaa märtsis SRÜ kehtestatud sanktsioonirežiimi kõrvaldas, avas ta sellega endale võimaluse militaarabi andmiseks Abhaasiale.
16. aprillil seadustas Venemaa kahepoolsed suhted ja ametliku dokumendivahetuse Abhaasia ja Lõuna-Osseetiaga.
See tähendab ju kaudselt nende kahe separatistliku piirkonna tunnustamist?
Seejärel muidugi suurendas Venemaa 24. aprillil ühepoolselt vägede arvu ja saatis relvastust.
Me ei tea.
Isegi kohapeal viibiv ÜRO esindus ei tea, kui suures ulatuses on Venemaa oma rahuvalvejõudusid suurendanud.
Nagu mu kolleegid on öelnud, olime eelmisel nädalal Galis ning näiliselt polnud midagi, mis nende jõudude suurendamist 2000-lt 3000-ni õigustaks.
Nendele kaasparlamendiliikmetele, kes ei tea, olgu selgituseks öeldud, et see leping pärineb 1994. aastast, kui Venemaa pakkus end välja vahendajana ning tegi ettepaneku rahuvalvejõudude saatmiseks Abhaasia territooriumile - Abhaasia ala ning Abhaasia ala, kus elas Gruusia rahvastik, vahele.
Täna, mil SRÜ räägib paljususest, on kohal üksnes Vene väed.
Ise vahendajaks olles saame esitada küsimuse: millise tulemuse on selline vahendamine andnud?
Samuti soovin ma küsida, milline on meie kohustus.
Ma olen muidugi kuulanud kõiki teie ettepanekuid, kuid ma arvan, et praegu on vaja peatada vägivalla eskaleerumine.
Samuti kuulsin ma nõukogu kahte viimast avaldust.
Euroopa Liit üksnes toetab usalduse taastamist.
Härra Lenarčič, selles piirkonnas puudub täna igasugune usaldus.
Enam pole isegi dialoogi.
Abhaasia lõpetas oma dialoogi Gruusiaga 2006. aastal.
Mis puudutab Euroopa Liidu teatist, siis ka komisjon võtab ette samme.
Komisjon ütleb, et Euroopa Liit sekkub sellesse konflikti üksnes siis, kui mõlemad osapooled seda paluvad.
Vastuseks saan ma öelda: seda ei juhtu iialgi.
Venemaa ei palu kunagi meie abi probleemide lahendamiseks, sest Venemaa on alati öelnud, et ta ei ole selle konflikti osapooleks.
Seega tõstatub küsimus Euroopa Liidu vastutusest.
Kuigi te teatate, et ÜRO abi on olemas, teame me väga hästi, et ÜRO on täielikus ummikseisus, sest Venemaa jättis ÜRO resolutsiooni üleskutsele vastamata.
Seega Venemaa venitab ka seda protsessi.
Ma usun, et sellega on meil piisavalt argumente, aga ka võimalusi, et aidata märksa konkreetsemal moel.
See ei ole enam küsimus konflikti lahendamisest; me oleme juba ilmselgelt võimaliku konflikti ärahoidmise faasis.
Seega on meil vaja tegutseda ning see on põhjus (resolutsiooni kontekstis, mille poolt me eelmisel nädalal Thbilisis hääletasime), miks me kaalume, et pakkuda näiteks välja Venemaa poolt rahuvalvamise koorma jagamist, nii et Venemaa saadaks sinna tsiviilrahuvalveüksuse.
Usun, et me peaksime meenutama Balkanit.
Ma arvan, et ajalugu ei andesta meile, kui me jätame teistkordselt tegutsemata.
Balkani sõda oleks pidanud olema viimaseks ning ma leian, et Lõuna-Kaukasuses konflikti ära hoidmine sõltub meist.
<D>
(FI) Härra juhataja, soovin tänada oma kolleegi proua Françoise Grossetête'it suurepärase raporti eest.
Ravimite müügilubade tingimuste muutmine on oluline, kuna see vähendab nende töötlemisega kaasnevat administratiivset koormat.
Samas võimaldab see ka suunata ressursside kasutamist probleemidele, mis on vajalikud ravimite ohutuse ja rahvatervise tagamiseks, mis on ka ravimeid vajavate patsientide huvides.
On ju peamiseks kriteeriumiks patsiendi huvid.
Pooldan süsteemi, kus samad eeskirjad kehtiksid nii siseriiklikult kui ka Euroopa Liidu protsesside kontekstis antud müügilubadele.
Hetkel on müügilubade väljaandmise eeskirjad ühtlustatud sõltumata väljaandmisel kasutatud protsessist, kuid see ei ole nii müügilubade muutmisega.
Vastavalt on ka erinevad liikmesriigid oodanud osaliselt erinevaid eeskirju seoses selliste küsimustega nagu muudatuste avalduste klassifitseerimine ja nende hindamise protsess.
Ravimitööstuse jaoks on oluline, et see on ka tulevikus suuteline esitama täieliku uue müügiloa avalduse ravimile, millel on müügiluba juba olemas, kuid millel on erinev kaubanduslik nimetus ja tooteomaduste kirjeldus.
See on vajalik olukordades, kus taotletakse müügiluba seoses uueks eesmärgiks kasutatavate ravimitega ning lubada kasutada uut nime on ka palju selgem patsiendile, kui kasutada näiteks sama nime ravimile, mis on nähtud ette hoopis teistsuguseks eesmärgiks.
Seetõttu toetan ma sellekohaseid muudatusi 4 ja 18.
Kuna ravimite tootjad varustavad ravimitega tihti tervet Euroopa Liitu, on oluline ühtlustada erinevate riikide administratiivsed protsessid.
Igasugune teistsugune lähenemine ei oleks mitte ainult suureks administratiivseks koormaks tööstusele, vaid tekitaks ka sagedasi logistilisi probleeme.
Loodan, et parlament toetab homsel hääletusel Françoise Grossetête'i raportit ning et liikmesriigid toetavad edaspidi ka parlamendi seisukohti, et müügilubade õigusaktide reformi saaks veel sel aastal lõpule viia.
<D>
Härra juhataja, daamid ja härrad, see on minu esimene ametlik esinemine parlamendi ees, seepärast lubage mul esiteks väljendada tänu selle liikmetele usalduse eest, mida nad väljendasid mulle oma poolthääle andmisega.
Ma kordan, mida ma ütlesin kuulamisel: minu eesmärk on viljakas koostöö Euroopa Parlamendi liikmetega ja soov anda endast parim.
Nüüd, härra juhataja, vähktõve küsimuse juurde:
Lisaks eesistujariigi Sloveenia ja teie poolt vähktõvele antud prioriteedile on kõnealune probleem olnud minu eriliseks mureks palju aastaid, seepärast on mul hea meel, et see on minu esimene teema täiskogu ees.
Igal aastal diagnoositakse 3,2 miljonil eurooplasel vähktõbi, kuid haiguskoormus ei jagune võrdselt üle liidu.
Näiteks, kõige hiljutisemad andmed näitavad, et emakakaelavähki esineb peaaegu neli korda rohkem Bulgaarias kui Soomes, ja oht emakakaelavähki surra on peaaegu viis korda suurem Leedus kui Itaalias.
Need erinevused näitavad, et liidus on veel palju arenemisruumi.
On selge, et esmane vastutus laiahaardeliste vähktõbe puudutavate teenuste eest langeb liikmesriikidele, aga Euroopa tegevus võib asja muuta.
Komisjon valmistab parajasti ette aruannet 2003. aastal läbiviidud vähktõve sõeluuringuid käsitlevate nõukogu soovituste rakendamise kohta.
Ma loodan, et see näitab tehtud edusamme, kuid palju on veel teha.
Me töötame selle nimel koos liikmesriikidega.
Olgugi, et sõeluuringud on olulised, ma arvan, et ühenduse vähktõve vastased meetmed peaksid katma laiema teemade ringi.
Näiteks: vähktõve haiguskoormust puudutav terviseteave ja andmed, mis tõstavad esile ebavõrdsuse ja parimad kogemused üle Euroopa; ennetavad meetmed ja tervise edendamine teemadel nagu tubakas, toitumine ja alkohol; parimad kogemused vähktõve ravimisel, integreeritud hoolekanne nagu palliatiivravi osutamine; eriteadmiste koondamine läbi Euroopa võrdlusvõrgustike; investeerimine infrastruktuuridesse läbi struktuurifondide; ja vähktõve uurimistöö toetamine ühenduse tasemel.
Mul on plaan esitada ettepanekud vähktõve järgmise aasta tegevuskavaks.
Selle eesmärk on kindlustada tähelepanu ja sidusus kõigile neile meetmeile.
Vaatleme ka, kas teaduslikud tõendid õigustavad olemasoleva vähktõve sõeluuringu soovituse uuendamist.
Mõned meetmed on juba rakendamisel.
Me kavatseme kaasata vahendeid Euroopa võrdlusvõrgustike jaoks eelseisvate ettepanekute raames, mis puudutavad patsiendi õiguste rakendamist piiriüleses arstiabis.
Selle aasta hilisemad haruldasi haigusi puudutavad soovitused aitavad meil muu hulgas ka parandada haruldast tüüpi vähktõbe puudutavat olukorda.
Lisaks sellele, et vähktõbi mõjutab eelkõige inimest ennast, avaldab see mõju ka tema perekonnale, tööandjale ja ühiskonnale tervikuna.
Minu ettepanekud on seotud mõju hindamisega, mis ei seleta lahti mitte ainult vähktõve inimlikku kahju, vaid ka laiema sotsiaalse ja majandusliku maksumuse.
Ma ootan teie soovitusi teemadel, mida meil tuleb neid ettepanekuid arendades käsitleda.
Te võite kindlad olla, et selle tegevusplaani väljatöötamisel teie soovitustega arvestatakse, nagu ma arvestan ka teie toetusega kõikidele meie tulevastele tegevustele.
<D>
Soolise võrdõiguslikkuse põhimõtet ei rakendata tõhusalt.
Hispaanlasest kolleegi Elena Valenciano sõnul kaitstakse ELis lehmi paremini kui naisi.
Me kannatame igas eluvaldkonnas diskrimineerimise all.
Me teenime meestest 18% vähem, me oleme sagedamini töötud ning poliitikas, avalikus elus ja ärimaailmas alaesindatud.
Kõige kahetsusväärsem on asjaolu, et naised ei saa isegi oma põhiõigusi täielikult kasutada.
Naiste õigust elule ja isikupuutumatusele ja reproduktiivõiguseid rikutakse märksa sagedamini.
Näiteks Poolas toetatakse naiste suhtes inimõiguste piiramist.
1997. aastal leidis konstitutsioonikohtu esimees abordiõiguse liberaliseerimist põhjendades, et raseda naise mõnest kodanikuõigusest ilmajätmine on enesestmõistetav.
Lisaks sellele, et see ei kahjustanud tema karjääri, tugevdas see tema positsiooni "moraalse eeskujuna".
Soolise võrdõiguslikkuse küsimus peab liidu eelarves märgatavalt kajastuma.
Majanduskriis ei tohi anda ettekäänet meeste ja naiste võrdõiguslikkust tagavate meetmete piiramiseks.
Tulemusi võib saavutada üksnes sidusa, pikaajalise poliitilise strateegia abil.
Lihtsalt eri soost inimeste võrdse kohtlemise edendamisest ning diskrimineerimisvastaste seaduste vastuvõtmisest ei piisa.
Õigusaktid ei taga automaatselt võrdõiguslikkust.
Töö peab algama rohujuure tasandil sotsiaalse teadlikkuse ning naistevahelise solidaarsuse loomisega.
Naiste olukorra parandamine eeldab võitlust stereotüüpide ja diskrimineerivate tavade vastu ning meesšovinistide kõrvaldamist avalikust elust.
<D>
Härra Wurtz, lubage mul teha järgmine ettepanek: ma juba kirjutasin Afganistani presidendile kõnealuse küsimuse kohta ja kui te kõik nõustute, võin teha seda uuesti, kuid mitte ainult enda, vaid kogu parlamendi nimel.
Kas ma võin eeldada, et see on kõigi soov?
Kui jah, siis me ei tegeleks rohkem selle teemaga, härra Cohn-Bendit, ning ma esitan uue algatuse teie kõigi nimel.
Ma soovin tõepoolest vältida kõnealust arutelu.
Kui härra Schulz soovib rääkida, siis härra Cohn-Benditil on õigus võtta sõna esimesena.
Kas härra Cohn-Bendit soovib võtta sõna?
Selline on õige kord, ma ei sea kedagi eelisolukorda.
Härra Cohn-Bendit ei soovi sõna võtta.
Aga härra Schulz?
<D>
Mul on hea meel, et saame 2011. aasta eelarvet lugeda noorte eelarveks.
Sellisel kujul aitab see kaasa nende ettepanekute vastuvõtmisele, mille me esitasime noorte aitamiseks, näiteks tööturule pääsemisel, aga see puudutab ka algatust "Erasmus First Job”.
Ettevõtluse edendamine noorte seas, selleks stiimulite pakkumine, innovatsiooni tugevdamine ning digitaalne tegevuskava on ettepanekud, mis aitavad kaasa Euroopa jätkusuutliku majandusarengu saavutamisele ja mille tulemuseks on uute töökohtade loomine.
Euroopa Parlamendi eelarvega seoses väärib mainimist, et Euroopa Rahvapartei (kristlike demokraatide) fraktsioon toetab eelarvet, mis on ühtaegu nii jätkusuutlik kui ka range ja kus iga kuluartikkel on õigustatud.
Me arvame, et parlament peaks loobuma eelarvemudelist, mis on pelgalt kasumlik, ja me soovitame tal seda teha.
Selle asemel peaks eesmärk olema nullpõhine eelarvestamine, sest see muudab võimalikuks tõhususe ja seega ka säästmise.
Kiiremas korras tuleb kehtestada pikaajaline kinnisvarapoliitika, et muuta jätkusuutlikkuse, ranguse ja tõhususe idee reaalsuseks.
Peame järjest põhjalikumalt uurima, millised on meie püsikulud.
Sellele peab endiselt järgnema erinevate rakendatud poliitiliste meetmete kulude ja tulude analüüs.
Peame veel kord rõhutama, et kvaliteetne õigusloome peaks olema Euroopa Parlamendi prioriteet ja et meie institutsioonil peavad selle elluviimiseks olemas olema kõik vajalikud vahendid.
Lissaboni lepingu jõustumine, misjärel toimub eelarve teemal ainult üks lugemine, muudab vajalikuks parema koostöö ja põhjalikuma dialoogi.
Meie poolt peab see dialoog olema aus.
Me oleme kohustatud tagama, et see nõnda ka on.
<D>
Austatud juhataja!
Mul on väga hea meel, et mul on võimalus tutvustada eesistujariik Rootsi ühte peamist prioriteeti - Läänemere piirkonna strateegia arendamine.
Seda ettepanekut inspireeris suuresti Euroopa Parlamendi 2005. aasta algatus, millele pani aluse Cristopher Beazley juhitud fraktsioonideülene töörühm.
Rootsi plaanib oma eesistumise ajal koostada piirkonna jaoks selge, laiahaardelise strateegia, mis põhineb komisjoni ettepanekutel.
Üks põhilistest sündmustest on laiaulatuslik tippkohtumine, mis leiab Stockholmis aset homme ja ülehomme.
Loomulikult on Rootsi ja ülejäänud Balti piirkonna naabrusriigid piirkonna strateegiast väga huvitatud ning arvame, et see võiks olla eeskujuks ka teistele piirkondadele ja teistele piirkondlikele strateegiatele, mis oleksid kasulikud tervele ELile.
Töötades piiriüleselt ja tehes koostööd spetsiifilise piirkonna erinevate sektoritega, saame ühiselt ja tõhusamalt tegeleda ühiste väljakutsetega, nagu näiteks saastatus ja keskkonna hävinemine.
Suudame luua uusi ettevõtlusvõimalusi ja uusi töökohti ning parandada transpordiühendusi.
Sellest tulenevalt on oluline, et piirkondlikud strateegid oleksid osa laiemast Euroopa poliitikast.
Esitatud Läänemere strateegia on 2007. aastal Euroopa Ülemkogu poolt Euroopa Komisjonile esitatud palve tulemus ning algatust toetas Euroopa Parlament 2007. aasta 12. detsembri resolutsiooniga.
Loodetakse, et Euroopa Ülemkogu toetab oktoobri lõpus toimuval kohtumisel seda strateegiat.
Strateegia eesmärk on parandada Läänemere piirkonna keskkonda ja suurendada piirkonnas integreerumist ja konkurentsivõimelisust.
Strateegia keskendub neljale väljakutsele: jätkusuutliku keskkonna säilitamine, jõukuse kasvatamine, juurdepääsu ja köitvuse parandamine ning piirkonnas julgeoleku ja kindluse tagamine.
Keskkonnaprobleemidega tegelemine on loomulikult üks peamisi prioriteete.
Läänemere keskkonda varitsevad väga tõsised ohud, mis omakorda tähendab, et see võib ohustada piirkonna majandusarengut.
Tegemist on väga tundliku merekeskkonnaga, mis on avatud mitmesugustele keskkonnamõjudele.
Vaja on määravaid jõupingutusi ja neid on vaja kiiresti.
Eriti suureks ohuks Läänemere ökoloogilisele tasakaalule on üleväetamine ja toitainete üleliigsest äravoolust põhjustatud vetikate õitsemine.
Samal ajal avaldavad Läänemerele mõju ka maismaalt pärinev roestus, ohtlikud ained ja kliimamuutuse mõjud.
Kiireloomuliste ja tõsiste keskkonnaohtude tulemusena on Läänemere piirkond keskkonna valdkonnas ilmselge prioriteet ning loodame, et järeldused kiidetakse heaks detsembris.
Samas ei ole Läänemere piirkonna tõsine tervislik olukord ainuke väljakutse, millega piirkond silmitsi seisab.
Majanduskriis on töökohtade ja majanduskasvu teemad väga olulisteks muutnud.
Enamik Läänemere ala riike on väikesed ja sõltuvad ekspordist.
See tähendab, et terve Läänemere piirikonna konkurentsivõimelisuse tugevdamiseks peame suurendama integreerumist.
Meie eesmärgid ja sihid selles osas on selged.
Tahame, et siseturg toimiks meie piirkonnas paremini kui kusagil mujal ning tahame, et töökohti ja majanduskasvu puudutavat uut Lissaboni strateegiat rakendataks selles Euroopa piirkonnas efektiivselt.
Peame kriisile tähelepanu pöörama, suurendades koostööd ja lubaduste elluviimist oma lähipiirkonnas.
Üleilmne konkurentsivõimelisus eeldab piiriülest koostööd riikide ja ettevõtete vahel, nii teadustöö valdkonnas kui ka innovatsioonis.
Läänemere piirkonna strateegia eesmärk pole uute institutsioonide loomine.
Pigem püüame kasutada eksisteerivaid instrumente ja poliitikavaldkondi, et need koos tooksid piirkonnale kasu strateegilisemalt koordineeritud ja intelligentsel viisil.
Samuti ei kaasne strateegiaga uute ressursside lisamist piirkonda.
See põhineb eksisteerivatel ELi programmidel ja eksisteerivatel struktuuridel ja paremate koordineerimisviiside leidmisel.
Loomulikult ei ole meie eesmärk üleöö saavutatav, kuid meie sihid on ambitsioonikad Väärime puhtamat Läänemerd piirkonna keskel, kus on potentsiaal jätkusuutlikuks majanduslikuks piiriüleseks arenguks, mida toetab kogu EL.
Kui me suudame selle saavutada, siis olen veendunud, et me töötame Läänemere piirkonna huvides ning loodan, et loome ka eeskuju, mida saab efektiivselt kasutusele võtta ja rakendada ka teistes piirkondades.
Tänan komisjoni positiivse koostöö eest selles küsimuses ja ka Euroopa Parlamenti, kes on lõppude lõpuks see institutsioon, kes algselt initsiatiivi üles näitas ja on Läänemere piirkonna koostööga seoses olnud läbivalt juhtiv jõud.
<D>
(DE) Hr juhataja, ma tänan pr Lynne'i, et ta kulutas aega mittediskrimineerimise küsimusele ning pooldan teda teatud piirini kõigiti.
Siiski, kallid pr Lynne, pr Schroedter, pr Gröner ja pr in 't Veld, te soovite ju head, kuid te ei tee endale kokkuvõttes heategu sellega, et kutsute praegu üles koostama veel üht diskrimineerimise vastast direktiivi, mis läheb kaugemale sellest, mis meil juba Euroopas olemas on.
Ma ütlen seda siin homoseksuaalina üsna kaalutletult ja otsekoheselt: te ei tee mingit heategu inimestele, keda te kaitsta tahate.
Lõpuks kehtestatakse inimestele, keda te kaitsta soovite, kaugeleulatuv mittediskrimineerimise määrus.
Kuidas see võimalik saab olla?
Kui me laiendame mittediskrimineerimist nii, et see hõlmab ligipääsu kaupadele ja teenustele ning tõendamiskohustuse muutmist, loome me salajase diskrimineerimise õhkkonna.
Väga vähesed tööandjad on avalikult nõus diskrimineerimisest rääkima.
Töökoha taotlejatega, kes esindavad võimalikku riski, võib-olla tänu fotole oma passis, ei võta tööandja kahtluse korral enam ühendust.
Lõpuks ei tee me inimestele sellega mingeid heategusid.
Selle asemel peaksime muretsema selle pärast, et praegust mittediskrimineerimise direktiivi muudetakse ja me peaksime vaatama, kuidas see õnnestub.
Kui me tekitame bürokraatia ja kohtuasjade ning õigusliku ebakindluse sasipuntra, väheneb mittediskrimineerimise määruste aktsepteerimine ELi elanike hulgas.
<D>
Härra juhataja, olen väga tänulik oma kolleegile hr Chatzimarkakisele, kes on esitanud raporti, mille Euroopa Rahvapartei (Kristlike Demokraatide) ja Euroopa Demokraatide fraktsioon võib igakülgselt heaks kiita.
Siiski tekib õigustatud küsimus, kas see määrus oli üldse vajalik.
See kutsub esile intensiivseid kadedaid arutelusid, sest konteksti on kodanikele raske selgitada.
Seepärast ma arvan, et on hea, kui põllumajandusettevõtetele tuleb selgitada maksete tegemise põhjuseid, juhul kui nende andmed avaldatakse.
Meie põllumajandustootjad annavad ühiskonnale tõepoolest väärtusliku panuse, varustades meid iga päev toiduainetega, hoolitsedes meie kultuurmaastike eest ja andest suure panuse maapiirkondade ellu.
Läbipaistvus ei saa siiski olla ühesuunaline - seda tuleb rakendada mõlemal poolel.
Seetõttu toetab minu fraktsioon raporti ettepanekut panna kasutajad teabe kasutamisel allkirja andma või registreeruma.
Nagu minu kolleeg just mainis, on samuti tähtis, et see direktiiv ei tühistaks andmekaitse sätteid, eriti liikmesriikide omi.
Võrdse kohtlemise huvides paluksin siiski komisjonil esitada ettepaneku võtta vastu määrus läbipaistvuse tagamiseks ka näiteks valitsusväliste organisatsioonidega seoses.
Olen veendunud, et võrreldes põllumajandussektoriga suunatakse rohkem ELi raha kahtlastesse projektidesse valitsusväliste organisatsioonide poolt.
Raport annab meile võimaluse näidata avalikkusele, miks maksumaksja raha põllumajandusele kulutatakse.
Raporti asjakohane kasutamine aitab saavutada edu, tutvustades avalikkusele Euroopa põllumajanduse suurt tähtsust, ja sellisel juhul on see läbipaistvuse direktiiv oma eesmärgi täitnud.
<D>
Austatud Prantsuse Vabariigi president, oma igapäevaelus peavad Euroopa inimesed kahjuks toime tulema Brüsselis ja Frankfurdis asuvate Euroopa Liidu ametiasutuste poliitika hävinguliste tagajärgedega.
Euroopa inimesed näevad iga päev üha rohkem ja rohkem, et kõik nende volitused libisevad nende sõrmede vahelt, et nende vabadused võetakse ära, olgu see siis ostujõud, kallis euro, GMOd, maks, kalapüük, kaubanduse kaitsemeetmete puudumine, sisseränne, või isegi jalgpall, mida te ise mainisite mõni minut tagasi.
Kõik libiseb neil sõrmede vahelt ja ma ütleksin, austatud vabariigi president, Euroopa Liidu president, et kõik libiseb teie sõrmede vahelt.
Te ütlesite ise nii, te juhtisite sellele kriitiliselt tähelepanu.
On ülim aeg tegutseda ja viia oma teod kooskõlla oma sõnadega.
Hetk tagasi kritiseerisite te ühenduse eelistamise puudumist, ja teil on õigus.
Siiski lubage mul meenutada, et see kõrvaldati Marrakeši lepinguga, mille teie heaks kiitsite, ja seda pole Lissaboni lepingus, mida te koostasite.
Te taunite keskpanga vastutustundetust ja palute alustada arutelu.
Meie tahame otsuseid.
Vahest võin teile siin meenutada, et keskpanga iseseisvus, see vastutustundetus, mida me näeme tööl iga päev, organiseeriti ja ametlikustati Maastrichti lepinguga.
Te kahetsete, et ei jõudnud Brüsseliga kokkuleppele nafta maksude langetamise osas, aga see on lihtsalt Nice'i ja Amsterdami lepingu tagajärg, mille te ratifitseerisite parlamentaarsel teel.
Lühidalt, te kaebate täna ja iga päev tulemuste üle, mida te ise iga päev julgustate, teiste sõnadega riigi volituste äravõtmine postdemokraatlike foorumite, mis koosnevad ametnikest, pankuritest ja kohtunikest, kasuks.
Teie Euroopa Liidu eesistumine on ajalooline võimalus saada Euroopa jälle õiges suunas liikuma, Euroopa, mis põhineb rahvaste vabadusel, mis austab demokraatiat.
Sellepärast palume me teil austada Iiri rahva hääletustulemust ja kuulutada Lissaboni leping surnuks.
Mitte Euroopa inimesed ei pea sobituma Brüsseliga, vaid Brüssel peab sobituma Euroopa inimestega!
(Aplaus kõneleja fraktsioonist)
<D>
kirjalikult. - (NL) Võitlus paksenemise vastu peab algama varasest east.
Värske puuviljaga varustamine koolides võib olla tohutu stiimul tervislikuks toitumiseks.
Seepärast tuleb kõnealust kava, tänu millele saab igale kolme- kuni kümneaastasele lapsele kättesaadavaks vähemalt üks puuvili, avasüli tervitada.
Hinnangute kohaselt on Euroopa Liidus ülekaalulised 22 miljonit last, kellest 5,1 miljonit on rasvunud.
Lisaks terviseprobleemide tekitamisele suurendab see ka liikmesriikides tervishoiukulusid.
Kui komisjon kinnitab parlamendi ettepaneku suurendada puuviljaeelarvet 90 miljonilt eurolt 500 miljoni euroni, saab iga laps noorest east alates häid toitumistavasid õppida.
See annab neile suuremad võimalused nende harjumuste säilitamiseks ja selle tulemusel rasvumise vältimiseks.
Kõnealuses raportis tehakse samuti märkusi puuviljatarnete koostise kohta.
Liikmesriigid peaksid eelistama kohalikult toodetud ja hooajalisi tooteid.
Raportis nõutakse laste tervise ja toitumisalast nõustamist koos teabe andmisega mahepõllunduse omaduste kohta.
Ma olen raporti sisuga rahul ja sel põhjusel hääletasin ma poolt.
<D>
Härra juhataja, mida tähendab Euroopa Liit Suurbritannia jaoks pärast 36 aastat liikmeks olemist?
See tähendab, et me ei valitse enam ennast ise.
75-85% meie seadustest tuleb nüüd ELilt ja mitte meie enda parlamendilt.
EL läheb Suurbritanniale maksma vähemalt 56 miljardit naela aastas - mis võrdub 900 naelaga aastas iga mehe, naise ja lapse kohta.
Me ei kontrolli enam oma piire ning kannatame piiramatu ja kontrollimatu sisserände all.
ELi inimõigustealased õigusnormid tähendavad, et me ei saa ennast enam tõhusalt kaitsta välisriigi kurjategijate, ebaseaduslike sisserändajate ja petistest varjupaigataotlejate eest.
Euroopa vahistamismäärus ja in absentia kohtuotsused tähendavad, et me oleme kaotanud oma kõige põhilisema kaitse ebaõiglase vahistamise ja vangistuse eest.
ELi liikmesus on Suurbritannia jaoks katastroof.
See on ränk ja tarbetu isetekitatud haav.
Ainus lahendus probleemile on Suurbritannia tingimusteta lahkumine Euroopa Liidust.
<D>
Ma hääletasin mitmel põhjusel selle resolutsiooni vastu, mis käsitleb 2011. aasta lõpukskaevandamisel tsüaniidi kasutamise keelustamist.
Praeguste tsüaniidipõhiseid tehnoloogiaid kasutavate kaevandusprojektide peatamine annaks ränga hoobi seda tehnoloogiat kasutavatele liikmesriikidele (Soome, Rootsi, Hispaania, Rumeenia, Bulgaaria ja Kreeka) ning tsüaniide tootvatele liikmesriikidele (Belgia, Ühendkuningriik, Tšehhi Vabariik ja Saksamaa).
Euroopa muutuks kulla kui Euroopa väärismetallitööstuses ja elektroonikasektoris kasutatava metalli suhtes 100 % ekspordist sõltuvaks.
Ligikaudu 87 % toodetud tsüaniidist kasutatakse kaevandussektorist väljaspool, teistes tööstusharudes, nagu vitamiinide, ehete, liimainete, arvuti elektroonikakomponentide, tulekindlate isoleermaterjalide, kosmeetika, nailoni, värvide, ravimite jne tootmiseks.
Ka majandussektoris on tehnoloogiaid, mis kujutavad endast ohtu inimese tervisele ja keskkonnale.
Tsüaniidipõhine tehnoloogia on lihtsalt üks nendest.
Meil on olemas määrused ja standardid, et võimaldada selliseid tegevusi ohutustes tingimustes läbi viia hoidmaks ära mis tahes kahjulikku mõju.
See põhimõte kohaldub ka kaevandamistehnoloogia puhul.
Peab lihtsalt kehtivaid õigusakte järgima.
Meil ei ole õigust keelata, kuid meil on õigus kaitsta.
<D>
(ES) Pr president, komisjoni poolt meile pakutav programm eesmärkide saavutamise koha pealt usaldusväärsuse tagamiseks kutsub meist igaühte üles tegema, mida me suudame, selle väljakutse tasemele tõusma ja muutma selle võimaluseks saada konkurentsivõimelisemaks, pakkudes selle välja niisugusel kujul, mis tagab, et koostöö abil võime me selle kõik ülemaailmsel tasandil ilma aega raiskamata saavutada.
See on muidugi väga julgustav programm täis paeluvaid väljakutseid.
Üks mainituist - mida ma toetan - on väljakutse pakkuda energiaallikaid, mis on alternatiiviks tuumaenergiale.
Transpordisektori koha pealt usun ma, et see on sektor, mis kujutab keskset väljakutset, ja seetõttu kutsuks ma komisjoni üles kasutama ära praegu laual olevaid dokumente, nimelt logistika tegevuskava.
Logistika, millest on nüüd saamas konkurentsitegur, peaks olema üheks vahendiks teabe kasutamisel liikuvuse tarbeks ja võimaldamaks meil leida sobivaid lahendusi, kuidas aidata heiteid vähendada.
Galileo projektiga seoses, milles on olnud vähe edasiminekut, kuna me ei näinud kogu selle potentsiaali, peaks heite vähenemise saavutamise alane rakendamine veel üheks väljakutseks olema.
Lõpetuseks usun ma, et linna transpordiplaan on nüüd reaalseks võimaluseks saanud.
<D>
kirjalikult. - Sooviksin kõnelda Euroopa digitaalsest tegevuskavast.
Komisjoni arvud näitavad, et takistused digitaalsele ühtsele turule eksisteerivad jätkuvalt: kõigest 7% online-tehingutest on piiriülesed.
Ehkki Internet ja asjaomaste infrastruktuuridega seotud eesmärgid on vajalikud eeldused tulevasele arengule, tuleb infrastruktuuri loomine viia lõpule üleeuroopalise õigusliku raamistiku kehtestamisega, teenuste kasutamisega ja IKT-alaste oskuste suurendamisega.
2020. aastaks tuleb luua ühtne ja turvaline Euroopa e-teenuste ala.
See võimaldaks ELi kodanikel pääseda lihtsalt ja turvaliselt juurde kõigile digitaalsetele teenustele, nii avalikele kui ka ärilistele.
Liikmesriigid peavad töötama välja riiklikud kavad selle kohta, kuidas avalike teenuste puhul minna üle digitaalsetele teenustele.
Eriti suurt tähelepanu tuleb pöörata madalamate sotsiaalmajanduslike rühmade osalusele, sest nemad on need, kes jäävad üsna tõenäoliselt digitaalsest ühiskonnast välja.
Piiriülene e-autentimine ja digitaalne allkiri peaksid iseloomustama õigusalast ja tehnilist koostalitlusvõimet, mille tulemusel saaksid piiriülest e-autentimist kasutada kõik Euroopa teenuseosutajad ja tarbijad.
Digitaalse ühtse turu laiaulatuslik käsitus peab hõlmama järelejäänud killustatuse vähendamist finantsteenuste, logistika, tarbijakaitse ja intellektuaalomandi valdkondades.
100% eesmärk tuleb seada nii selleks, et kodanikud pääseksid e-teenustele juurde, kui ka selleks, et nad saaksid neid teenuseid kasutada.
<D>
(ES) Proua juhataja, volinikud, Euroopa Komisjoni välja töötatud eelnõuga direktiivi 91/414/EÜ asendamiseks saavutatakse loa andmise menetluse suurem ühtlustamine, tagades samal ajal tarbijate kaitse.
Siiski jätab keskkonnakomisjoni tulemus arvesse võtmata mitte ainult suurema ühtlustamise vajaduse, vaid heidab põhjendamatult kõrvale tarbija- ja keskkonnakaitse meetmed.
Raport põhineb täieliku usu puudumisel Euroopa Liidus praegu kasutatavatesse põllumajandusliku tootmise meetoditesse.
Põllumajandusettevõtjad pole siiski ainukesed, kes selle tõttu kannatavad: tarbijad kannatavad tõenäoliselt samuti, sest paljud põllukultuurid ei suuda püsima jääda ja neid on vaja importida, mis annab hävitava hoobi toiduohutusele.
Piisavalt tähelepanu pole osutatud asjaolule, et taimekaitsevahendite heakskiitmine ja kasutamine on juba allutatud Euroopa Toiduohutusameti ja liikmesriikide pädevate asutuste rangele kontrollile.
Veel enam, selle ettepanekuga vähendatakse 1991. aastal lubatud 1 100 toimeaine arv 148-le, mis on loetletud kõnealuse ettepaneku I lisas.
Sellest 148 ainest on üksnes 34 insektitsiidid, nematotsiidid või akaritsiidid - ained, mida kõige rohkem vajatakse põllukultuuride kasvatamiseks Euroopa Vahemere-äärsetel aladel, kus putukate rünnakud on kõige sagedasemad kogu liidus.
Putukad pole ohuks mitte üksnes taimedele, vaid nad on ka väga raskete inimeste haiguste edasikandjad.
Komisjoni ettepanek jagada Euroopa Liit kolmeks taimekaitsevahendite vastastikuse tunnustamise alaks tuleks ennistada.
Pestitsiidide välistamise kriteeriumid peavad põhinema nõuetekohastel riskianalüüsidel.
Ilma riskianalüüsita on võimatu kindlaks määrata nende ainete toimet tervisele või keskkonnale.
Viimaseks tahaksin rõhutada, et annus määrab, millal ravimist saab mürk.
<D>
komisjoni liige. - Võin teid varustada kõigi üksikasjalike andmetega, mis meil eri liikmesriikide kohta olemas on.
Me ei ole neid analüüsinud - meie töö ei ole selgitada, miks mõnede liikmesriike tulemused on halvemad kui teiste, kuid oma töö jooksul vahetasime parimaid tavasid.
Mul on väga hea meel öelda, et mõned häid tavasid järginud riigid on alates 2006. aastast enamiku näitajate puhul väga palju edu saavutanud.
Mis puudutab algkooli, siis kahjuks ei ole meil selle kohta PISA uuringuga sarnaseid uuringuid.
Sellist uuringut ei ole olemas.
Teema: Digitaalsete turgude killustatus ja selle mõju haridussüsteemidele ja geograafiliselt eraldatud piirkondadesse investeerimisse
Vastavalt komisjoni teatisele Euroopa digitaalse tegevuskava kohta koosneb Euroopa endiselt erinevatest riiklikest võrguturgudest ning eurooplased ei saa kasutada ühtse digitaalse turu võimalusi probleemide tõttu, mida on võimalik lahendada, nagu ebapiisav investeerimine võrkudesse.
Seetõttu on paljudes eraldatud piirkondades (mägised piirkonnad ja saared) pakutav haridus tehnoloogia seisukohast maha jäänud ja see mõjutab ka kõnealustesse geograafilistesse piirkondadesse investeerimist.
Kas komisjon võiks vastata järgmistele küsimustele?
Kuidas kavatseb komisjon võidelda digitaalsete turgude killustatuse vastu, kui arvestada, et info- ja kommunikatsioonitehnoloogia sektor moodustab 5% Euroopa SKPst ja selle turuväärtus aastas on 660 miljardit eurot ning see aitab kaasa üldisele tootlikkuse suurendamisele (20% sellest tuleneb otseselt info- ja kommunikatsioonitehnoloogia sektorist ja 30% investeeringutest info- ja kommunikatsioonitehnoloogia sektorisse)?
Kas liidu tasandil võetavad meetmed on suunatud probleemi lahendamisele seoses väheste riiklike investeeringutega võrkudesse, eelkõige eraldatud piirkondades?
<D>
(SL) Meie Euroopa Demokraatide ja Liberaalide Liidu fraktsioonis toetame härra Meijeri raportit.
Endine Jugoslaavia Makedoonia Vabariik väärib paremat tulevikku ja seda, et talle antaks võimalus.
Kuid ta vajab ka pisut rahvusvahelist austust, sealhulgas enesemääramisõigust ning oma keele ja kultuuri tunnustamist.
Riigi nime küsimus on liiga pikalt lahendamata jäänud ja õhkkond riigis on juba mõnda aega halvenenud.
Järjest enam levib populism ja rahvuslus, liiga palju on poliitiliste küsimuste taha varjumist ja sõnavõttudes rünnatakse naaberriike.
Heanaaberlikele suhetele ei aita kaasa komme anda infrastruktuurirajatistele nimesid, mis on tuntud Kreeka ajaloost enne slaavlaste piirkonda saabumist.
Üle kümne meetri pikkuste monumentide püstitamine ei ole vajalik.
Kui me tahame ebastabiilsust ära hoida, peame aitama endisel Jugoslaavia Makedoonia Vabariigil, selle poliitikutel ja rahval blokaadist välja murda.
Viisanõuete tühistamisest ei piisa.
See riik vajab läbirääkimiste alguse päeva kindlaksmääramist.
Nad väärivad võimalust näidata ühinemise käigus oma häid külgi.
Me peame neid nüüd aitama ja näitama, et meil on neisse usku.
Nii saame aidata kaasa piirkonna stabiilsusele ja soodsale arengule.
Endine Jugoslaavia Makedoonia Vabariik vajab praegu positiivset vastukaja, sest aeg on tähtis.
Õigupoolest võib isegi öelda, et aeg on raha.
Lubage mul öelda ka paar sõna Horvaatia kohta.
Härra volinik, Sloveenia ja Horvaatia endiste peaministrite härra Drnovšeki ja härra Račani suur saavutus oli piirikokkuleppe sõlmimine.
Kahjuks ei ole neid enam meie hulgas, kuid neil oli julgust minna edasi, investeerida tulevikku ja saavutada mingigi edasiminek.
Ma pean õigeks, et ergutate mõlema riigi valitsusi nende jälgedes käima ning uut piirikokkulepet sõlmima ja tegema seda just lähitulevikus.
See oleks kasulik nii Sloveeniale, Horvaatiale, Euroopa Liidule kui ka Lääne-Balkani riikidele.
<D>
raportöör. - (FR) Proua juhataja, volinik, daamid ja härrad, meie arutelusid selle teise strateegilise energiaülevaate üle on loomulikult mõjutanud Venemaa ja Ukraina vaheline uus gaasitarnekriis.
Kriis tõi päevavalgele puudused, ühenduste nõrkuse ja Euroopa Liidu raskused ühtselt reageerida ja ühehäälselt kõnelda.
See on juba kolmandat korda tõstatanud vajaduse ühise energiapoliitika järele.
Pean aga siiski ütlema - ning sellele juhtis just tähelepanu ka volinik -, et me juba näeme edusamme ning suuremat koostööd ja solidaarsust liikmesriikide vahel ning seega on ka lootust lahendusele, mille abil selliseid kriise hallata.
Sooviksin tänada neid parlamendiliikmeid, kes andsid suure panuse sellesse, et täiustada raportit, mille koostamisel pidime kiirustama, kuna saime teatisest teada novembris.
Ma ei kavatse hakata üksikasjalikult selgitama kõike, mida me oma resolutsioonis kajastame ja osutaksin võib-olla hoopiski sellele, millist sõnumit tööstuse, teadusuuringute ja energeetikakomisjon soovis resolutsioonis edasi anda.
Resolutsiooni kontekst on järgmine: kliimapiirangud süvenevad, järjest tõsisemad ja sagedasemad kriisid seavad ohtu Euroopa Liidu energiavarustuse kindluse ning ELi konkurentsivõime võib kahjustuda.
See kõik viitab vajadusele mõelda energia tarbimisest ja kasutamisest Euroopa Liidus teistmoodi, mõelda teistmoodi oma energiaallikatest ja võimaldada meil rakendada oma kasuks seda märkimisväärset töökohtade allikat, mida energeetikasektor pakub, töökohti, mis on nii elulise tähtsusega majanduskriisis, milles me praegu oleme.
Mida me välja pakume?
Lühiajalises perspektiivis: tutvustada 2020. aastaks seatud 20-20-20 energiaeesmärki ja kliimamuutuste paketti, et kujundada sellest Euroopa energiapoliitika.
Tegemist on ühismeetmega mitmel tasandil - ülemaailmsel, üleeuroopalisel, riiklikul ja kohalikul tasandil -, mis tähendab seda, et peamised meie esitatud prioriteedid on loomulikult energiasääst, energiatõhusus ja taastuvenergiate arendamine, kuna Euroopa Liidu potentsiaal selles vallas on suur.
Eelkõige tuleb muuta siduvaks eesmärk parandada energiatõhusust 20% võrra.
Teiseks, võrkudesse ja eelkõige ühendustesse investeerimise kaudu tuleb parandada Euroopa Liidu energiavarustuse kindlust.
Liikmesriikide solidaarsus tähendab seda, et võrgud peavad varustama piirkondi, mis on isoleeritud ja väga suurel määral ühest tarnijast sõltuvad.
See tähendab ka seda, et maagaasitarnete kindlust käsitlev direktiiv tuleb uuesti läbi vaadata, et kujundada sellest Euroopa kriisiohjevahend.
Energiavarustuse kindluse suurendamine tähendab ka transiidiriikide ja tootjariikidega peetava dialoogi tõhustamist ja struktureerimist.
Selliseid vastastikuse energiasõltuvuse suhteid on vaja arendada, eelkõige Venemaa ja Vahemere piirkonnaga.
Kolmandaks, energiavarustuse kindluse seisukohast on olulise tähtsusega tegur siseturu olemasolu.
Kuidas aga on võimalik varustada liikmesriiki mõne teise liikmesriigi kaudu, kui ühendused on kehvad või need puuduvad sootuks?
Neljandaks, meil on vaja selgitada välja parimad tavad rahvusvahelisel tasandil.
Seoses sellega toetagem teabevahetust Jaapani ja Ameerika Ühendriikidega, eelkõige Californiaga, kuid ärgem laskem end eksitada: meie suhted nende energiat tarbivate riikidega tuginevad nii koostööle kui ka konkurentsile, seda eeskätt energiatehnoloogiate puhul.
Ja nüüd pikaajalisest perspektiivist, mis on väga oluline.
Meie ülesandeks on prognoosida Euroopa Liidu energiavarustuse tulevikku.
Me peaksime suutma, ütleme näiteks 2010.-2020. aastaks, koostada stsenaariumidel põhineva tegevuskava Euroopa Liidu energiaga varustatuse kohta aastal 2050.
Selle saavutamiseks tuleb püstitada ambitsioonikad eesmärgid kliimamuutustega võitlemisel.
Meie oma komisjonis pakume välja, et 2050. aastaks võiks saavutada 60-80%-lise süsinikdioksiidi heitkoguste vähenemise, tulevikus võib-olla isegi vähemalt 80%-lise vähenemise, samuti energiatõhususe suurenemise 35% ning taastuvenergia osakaalu jõudmise 60%ni.
Euroopa Parlament nõuab, et see tegevuskava näeks ette erinevate energiaallikate osakaalu väljatöötamise, et tootmisvahenditesse, ühendustesse, uurimis- ja arendustegevusesse tehtavaid investeeringuid oleks võimalik planeerida.
2050. aasta energiaallikate valiku suhtes on tööstuse, teadusuuringute ja energeetikakomisjon teiste energiaallikate, näiteks taastuvate energiaallikate, kõrval määratlenud tuumaenergia osakaalu, samuti kinnitanud soovi arendada energia hoiustamise viise ja kasutada päikeseenergiat, mille varud on lõputud.
<D>
On hästi teada, et Euroopa Liidul on ainupädevus väliskaubanduspoliitika küsimustes, mis on selle määruse ettepaneku alus.
See rajaneb Euroopa Liidu toimimise lepingu artikli 207 lõikel 1, millega sätestatakse ELi ainupädevus välismaiste otseinvesteeringute küsimustes ühise kaubanduspoliitika osana.
Üldjuhul ei austa aga Euroopa Komisjoni seisukohad kõikide liikmesriikide huve võrdselt.
Liigagi selge on kaubanduspoliitika ja loomulikult investeerimispoliitika tähtsus riigi ning selle inimeste huvide edendamise vahendina vastavalt konkreetsetele asjaoludele ja tingimustele.
Samuti on selge, näiteks Portugali puhul, et riigi huve, asjaolusid ning tingimusi mittearvestavate kaubandus- ja investeerimispoliitikaga tekitatakse kahju, sest need määravad sisuliselt kindlaks ELi suurriigid oma suurettevõtete kaitseks; tasakaal ELis kaldus otsustavalt nende suurriikide suunas, kui liit tugevdas oma pädevusi.
Muude oluliste aspektide hulgas tahetakse määrusega anda komisjonile volitus loa tühistamiseks, paluda liikmesriikidel pidada läbirääkimisi kahepoolsete investeerimislepingute üle või lükata neid tagasi ja kiita heaks uued kahepoolsed investeerimislepingud.
Neil põhjustel hääletasime vastu.
<D>
(NL) Austatud juhataja, sooviksin tänada tõlke ületunnitöö tegemise eest.
Tahtsin vaid lisada, et olen rõhutatult hääletanud Schmitti raporti vastu, mitte viimasena sellepärast, et haridus minu arvates on pädevusala, mis peaks jääma liikmesriikide kätte, kuna pole tegelikult Euroopa mure.
Tegemist on fundamentaalse küsimusega.
Ent mul on teisigi vastuväiteid Schmitti raportile.
Näiteks asjaolu, et antud raport rajaneb ideel, et erinevate Euroopa riikide haridussüsteemid peaks lihtsalt kohanduma mitteeurooplastest sisserändajate kohalolekuga, mitte aga vastupidi.
Minu jaoks on mõistetamatu, kuidas antud seisukohta saab kooskõlla viia integratsiooniga, rääkimata assimileerumise soodustamisest, kuna selle tagajärg on täpselt vastupidine.
Antud raport, nagu alati, sisaldab kohustuslikku mustlasi puudutavat lõiget, muidugi jälle küsimata, kes mille eest tegelikult vastutab.
Ta teatab samuti, et liikmesriigid peaksid kindlustama, et sisserändajatest lapsi õpetataks nende oma emakeeles ning et õpetajaskond kajastaks konkreetselt multikultuurset ühiskonda.
Andke mulle andeks, et nii ütlen, kuid tegemist on poliitiliselt korrektse raportiga, mis tekitab rohkem probleeme kui lahendab.
<D>
(HU) Tänan, proua president.
Daamid ja härrad, postiteenuste järkjärguline avanemine on oluline teetähis siseturu saavutamisel.
See aitab kaasa eriõiguste likvideerimisele postisektorites ning kehtestab turu avamiseks konkreetse ja tühistamatu kuupäeva, tagades jätkusuutliku ja kvaliteetse universaalteenuse.
Turu avamine tõhustab koostööd ja nii saab tõsta teenuste taset kvaliteedi, hinna ja valikuvõimaluste osas.
Selle meetmega toetatakse postiteenuste reguleerimisega seonduvate aluspõhimõtete ühtlustamist ja selle tulemuseks on tõenäoliselt madalamad tariifid ja paremad ning uuenduslikumad teenused, samuti luuakse paremad tingimused kasvuks ja tööhõiveks.
Direktiivi muudatusettepanek on eeskujuliku kompromissi tulemus, kus võeti arvesse liikmesriikide ajalooliste ja majanduslike näitajate põhjustatud erinevusi.
See peab silmas asjaolu, et vabastamiseks valmistumine võtab mõnes liikmesriigis kauem aega, seda peamiselt Kesk- ja Ida-Euroopas.
Samal ajal, võttes arvesse teiste huvisid ja selleks, et takistada konkurentsi moonutamist nende riikide turgudel, kus postisektor on juba vabastatud, ei või nende riikide postiteenistused, kes veel oma turgu ei ava, osutada teenuseid kuni erandiks määratud tähtajani detsembris 2012.
Tahaksin tänada hr Ferberit tehtud töö eest, kuid loomulikult on tänusõnad ära teeninud ka variraportöör hr Simpson.
<D>
Delli kontsern oli infotehnoloogia valdkonnas lähiminevikus maailmas esimesel kohal ja praegu kolmandal kohal, Delli ligikaudne turuväärtus on 18 miljardit USA dollarit, 2009. aasta kolmanda kvartali kasum oli 337 miljonit USA dollarit ja neljandaks kvartaliks prognoositakse veelgi suuremat kasumit...
Jah, ma olen Delli töötajate poolt!
Jah, ma loodan, et nad leiavad tööd ja saavad inimväärse elu võimalikult kiiresti tagasi!
Aga ei, ma ei aita kaasa Euroopa maksumaksjate röövimisele.
Ma ei kavatse mitte mingil juhul osaleda järjekordsel põlguse ülesnäitamisel töötajate suhtes, kes on juba praegu väga raskes olukorras.
Maksma peavad süüdlased ja enne kasumi jaotamise lubamist peab Euroopa rakendama rahva vajadustele vastava tugeva tööstuspoliitika!
<D>
Arutelus, mis käsitleb rasedus- ja sünnituspuhkuse direktiivi ning omaalgatuslikku raportit ebakindlas töösuhetes naiste kohta, puudutatakse kõige tähtsamat põhjust, et edendada kõigis töökohtades võrdsust.
Naiste võimalused ja eeltingimused pidada end üleval moodustab võrdsuse aluse kõigis poliitikavaldkondades.
Saabuval kolmapäeval saame anda naistele võimaluse täielikult tööturul osaleda.
Kahetsen asjaolu, et 2010. aastal räägime ikka veel rasedus- ja sünnituspuhkusest, mitte lapsehoolduspuhkusest.
Minu jaoks on ilmne, et lastel on õigus mõlemale vanemale, ja ma arvan, et peaksime antud juhul heitma pilgu ka lapse õiguste konventsioonile.
Me arutame ema ja isa õigusi, kuid peame arutama ka lapse õigust - tingimusteta õigust - luua lähedased suhted mõlema vanemaga.
Me oleme rääkinud valjult selle puhkusega seotud kuludest ja teinud seda hoopis teistsugusel toonil, kui siis, kui arutasime miljonite eurode eraldamist muu hulgas pankade ja autotööstuse toetuseks.
Ma küsin mõnikord endalt, kas kuludega on lihtsam leppida traditsioonilistes meeste valdkondades kui võrdsuse ja lapse õigusega omada mõlemat vanemat seotud küsimustes.
Ma arvan ka, et kulusid on arutatud, võtmata arvesse kasu, mida see ettepanek toob nii üksikisikule kui ka sotsiomajanduslike tingimuste mõttes.
Paljud on rääkinud demograafilisest tulevikust; sellest, et sünnib liiga vähe lapsi.
Praegu on meil aga võimalus püüda tagada, et on võimalik saada rohkem lapsi.
Toetan koos Euroopa Ühendatud Vasakpoolsete / Põhjamaade Roheliste Vasakpoolsete liitfraktsiooniga Edite Estrela ja Britta Thomseni ettepanekuid, mille üle hääletasime naiste õiguste ja soolise võrdõiguslikkuse komisjonis, kus me suurendasime võimalusi.
Ma näen siiski mitmeid probleeme nende liikmesriikide jaoks, kus praegu on oluliselt paremad lapsehoolduspuhkuse tingimused.
Tahaksin, et see akt annaks õigusi, mitte ei paneks ühele lapsevanemale kohustuse.
Sooviksin ka seda, et lapse õiguste konventsioon ja lapse õigus mõlemale vanemale oleksid märksa silmanähtavamad.
Probleeme on ka tasustamismääradega teatavates liikmesriikides.
Keegi mainis arutelu käigus, et tööandjad pärivad lapsesaamiseas naistelt, kas nad kavatsevad saada lapsi.
Loodan seetõttu, et tulevikus, väga varsti esitame sama küsimuse isadele, sest lapsed - veel kord - on mõlema lapsevanema mure.
Me peame sellesse väga tõsiselt suhtuma.
<D>
- (CS) Eelmise aasta septembris hoiatasin YouTube'is ja mujal ohtlike mänguasjade sagenemise eest ja lubasin, et võtame siin meetmeid, et turg oleks jõuludeks ohutum.
Paljud ajakirjanikud naersid selle üle, aga teised mõistsid seda probleemi.
Vallandus selline jõuline kontrollilaine, et jõuludeks olid miljonid ohtlikud mänguasjad turult ära võetud.
Isegi enne jõule.
Hindan seda, kuidas Euroopa Komisjon meie palvele kiiresti reageeris ja esitas uue karmima direktiivi.
Samuti hindan kõrgelt proua Thysseni tõhusat tööd.
Muidugi ei unusta ma ka mainida eesistujariigi Prantsusmaa paindlikkust.
Direktiiv reageerib uutele suundumustele kunstmaterjalide valdkonnas ning lastele tekitatava füüsilise kahju ja muu sellisega seotud leidudele.
Seetõttu on see tootjate suhtes karmim ja annab rohkem võimu järelevalveorganitele.
Minu arvates on väga oluline, et direktiiv suurendab või õigemini asetab juriidilise vastutuse importijatele.
On ju põhiprobleem mitte Euroopa tootjates, vaid impordis.
80% juhtudel on tegu Hiina mänguasjadega.
Samuti olen kindlalt veendunud, et järgmiseks aastaks - see tähendab isegi enne direktiivi jõustumist - hakkavad importijad väga hoolega valima tehaseid - Hiina või muu riigi tehaseid -, kust nad mänguasju Euroopasse toovad.
Nad valivad ainult need tootjad, kes vastavad Euroopa standarditele.
Kui ainult sama oleks võimalik ka teiste toodete puhul.
Täna pärastlõunal kohtusin taas Tšehhi mänguasjatootjatega ja pean teile ütlema, et neil on selle direktiivi ja normide ühtlustamise üle väga hea meel.
Muidugi tahaksid nad suurendada akrediteeritud hindamisorganite juriidilist vastutust.
Seda sellepärast, et mõnikord on tootjad küll testide eest maksnud, aga inspektorid leiavad varem või hiljem ikkagi teatud puudusi.
Väiketootjate jaoks võivad need üldsegi mitte väiksed kulud olla täielik raharaiskamine.
Samuti tahaksin juhtida teie tähelepanu sellele, kuidas direktiivist mööda minnakse, seda mitte ainult kehtivast direktiivist, vaid tõenäoliselt ka uuest, mille me sel nädalal vastu võtame.
Kuigi tõepoolest ei ole mänguasja meenutavatele tootele võimalik kirjutada, et see ei ole mänguasi, kirjutavad tootjad oma mänguasjadele kahjuks, et need on kaunistused.
Seetõttu on see direktiiv alles esimene samm ja teha on veel palju.
<D>
fraktsiooni PPE-DE nimel. - Härra juhataja, broneeringuinfo ei ole lennundusjulgeoleku jaoks muidugi uus asi.
Siin parlamendis on arutletud selle heade ja halbade külgede üle palju kordi.
Sõltumata sellest, kas süsteem toimib Ameerika Ühendriikide, Kanada või Austraaliaga või ELis, tunnen muret selle pärast, kes seda teavet kasutab, milleks seda kasutatakse ja kuidas seda kaitstakse.
Minu arvates on broneeringuinfo süsteemid väärtuslik abivahend terrorismivastases võitluses, kuid me peame vaatama, et sellest süsteemist ei saaks lihtsalt veel üks võimalus kodanike kohta teavet säilitada.
Broneeringuinfo eesmärk peab olema terrorismivastane võitlus ja mul on väga kahju, aga olen sunnitud ütlema, et volinik ei suutnud mind oma avakõnes veenda, et see on eesmärgikohasus, mida me kõik soovime.
Selle otstarve peaks piirduma nende organisatsioonidega, kes tegelevad terrorismivastase võitlusega.
Terrorismivastase võitluse meetmeid ei tohiks kasutada ettekäändena kõikehõlmava isikuandmete kogumise süsteemi jaoks.
Sisuliselt peame tagama, et sellised süsteemid piirduksid sellega, milleks nad luuakse - see tähendab, et need peavad olema julgeolekuteenistuste abivahendid suurimat ohtu kujutavate isikute tuvastamisel ja uurimisel.
Mul on hea meel broneeringuinfo süsteemide kui terrorismivastase võitluse ühe osa üle, aga sama veendunud olen ma selles, et peame kolmandate riikidega läbirääkimisi pidades olema paindlikud.
Peame tegelema ELi kodanike andmete kaitsmisega ning sellega, kas ja kuidas neid andmeid teistele edastatakse, sest see on oluline.
Seega palun Euroopa Parlamendil suhtuda broneeringuinfosse tõsiselt, sest see on üleilmne abivahend, millega saab muuta taeva ohutumaks.
Kui käsitleme seda teemat proportsionaalselt ja vähendame väärkasutamise võimalust, võib broneeringuinfo olla oluline abivahend süütu reisija kaitsmiseks ja võimaliku terroristi kavatsuste nurjamiseks.
Kokkuvõttes olen kogu aeg väitnud, et mina isiklikult tunneksin end nende süsteemidega kümne kilomeetri kõrgusel turvalisemalt.
<D>
Proua juhataja, härra Mavrommatis on alati väga aktiivne ning alati seotud transporti puudutavate küsimustega.
Komisjoni ettepanekutega kaasnevad alati mõjuhinnangud.
See kehtib eriti 2005. aasta novembri kolmanda mereohutuse paketi ettepanekute kohta.
Komisjoni ettepanekud selles sektoris võtavad eriti arvesse asjakohaseid rahvusvahelisi konventsioone.
Enamikul juhtudel on õiguslike ettepanekute eesmärk kutsuda liikmesriike üles konventsioone ratifitseerima või neid ühenduse raames rakendama.
Need ei tulene kunagi püüdest uusi pädevusi omandada.
Ma sooviks selgitada üht tavalist väärarusaama: ühendusel on juba mereohutuses vajalik pädevus, seda ühise transpordipoliitika raamistikus.
Ometi on paratamatu, et kui Euroopa Parlament ja nõukogu võtavad mingi seaduse vastu, siis piiratakse liikmesriikide võimet rahvusvahelisel tasemel eraldi tegutseda.
Sellegipoolest pole tegemist liikmesriikidele halvema olukorraga.
Tõepoolest, selle eesmärk on tugevdada meie kollektiivset mõju rahvusvahelises kogukonnas, tõstes seeläbi kodanike elu ja keskkonna kaitstuse taset.
Mõnikord tuleb lihtsalt Euroopal initsiatiiv enda kätte võtta.
See juhtus näiteks siis, kui võtsime kiirkorras kasutusele ühekordse põhjaga naftatankerite keelu ning seejärel järgnes meie otsusele samalaadne otsus Rahvusvahelise Mereorganisatsiooni poolt.
Härra Mavrommatis, olete hästi teadlik probleemidest Rahvusvahelise Mereorganisatsiooniga: me ei saa alati üksi otsuseid vastu võtta.
On pädevusvaldkondi, mis ei puuduta Euroopat ning jätkuv võrdlus nende organisatsioonidega on seetõttu vajalik, mitte seetõttu, et meie meredel liiguvad sageli laevad, mis kannavad liitu mitte kuuluvate riikide lippe.
Uue mereohutuse õigusaktide ettepanekuga loodab komisjon aga parandada globaalse meretranspordi dimensiooni tasakaalu, mis nõuab üleilmseid lahendusi, võttes arvesse üleilmse õigusliku raamistiku piiranguid.
Härra Mavrommatis, ühenduse tegevus on ühise jõupingutuse ja liikmesriikide pühendumuse käegakatsutav väljendus ega ole väljastpoolt tulev nende huvidega vastuoluline sundkohustus.
Tänu meie ja teie jõupingutustele on Euroopa vetes märkimisväärselt langenud nende laevade arv, mis ei vasta kehtivatele standarditele.
Komisjon jätkab tasakaalustatud ennetava poliitikaga, kaitstes põhieesmärgina meie kodanike elu ja elatist.
<D>
Härra juhataja, energiaga varustamisega seotud murede lahendamine on üks suurematest ja tähtsamatest küsimustest, millega Euroopa Liit silmitsi seisab, kuna see on seotud murega kliimamuutuste pärast.
Kõige rohkem panevad muretsema varustuskindlus ja hinnatõus, kusjuures hinnad on viimase viie aastaga tõusnud 100%.
Iirimaa jaoks on väljakutsed eriti suured.
Seisame silmitsi nõudluse suurenemisega energia järele ja ometi sõltume suurel määral imporditud fossiilkütustest.
Oleme 90% sõltuvad.
Peame tegema suuri investeeringuid oma infrastruktuuri, töötama turu liberaliseerimise suunas ja vähendama süsinikdioksiidi heidet.
Euroopa Parlament uurib tegevuskava Euroopa energiapoliitika rakendamise kohta.
Iirimaal oleme loomas kogu Iirimaad hõlmavat energiaturgu ning ühendame põhja ja lõuna elektriturud.
See on positiivne, kuid sellest ei piisa.
Turu mastaap on liiga väike.
Ühtlustatud energiaturu saavutamiseks on Iirimaa jaoks oluline võrkude vastastikune sidumine ülejäänud Euroopa Liiduga, kuid selleks on vaja raha, nõuan tungivalt, et Iiri valitsus kaaluks ühtekuuluvusfondi rahaliste vahendite kasutamist kõnealuse investeeringu tegemiseks, kuna see on vajalik Iiri majanduskasvu jätkumiseks.
<D>
fraktsiooni GUE/NGL nimel. - (CS) Austatud juhataja, volinik, ma pean väga positiivseks sammuks, et me arutame koos kõikide raportite üle, mida seob ühine teema luua ja läbi vaadata ühenduse teisest õigust.
Tahaksin lühidalt kommenteerida Giuseppe Gargani raportit.
Usun, et raport on tervikuna väga hea ja seepärast soovitan täiskogul see vastu võtta.
Olen täielikult nõus ettepanekuga, et õiguskeskkonna lihtsustamise strateegia peaks olema poliitiline prioriteet.
Selles suhtes usun siiski, et tugevdada on vaja Euroopa Parlamendi rolli õigusloomeprotsessis.
Selle all mõtlen ma seda, et Euroopa Parlamendil peaks olema samasugune õigusloomega seotud algatusvõime nagu komisjonil, millel oleks kahtlemata positiivne mõju Euroopa õiguskeskkonna lihtsustamise ja kvaliteedi parandamise protsessile.
Lisaks tahaksin väljendada oma kahtlusi komisjoni püstitatud sihtide osas, millega on ette nähtud, et 2012. aastaks tuleks 25% võrra vähendada mitte üksnes ühenduse, vaid ka riigisiseseid õigusakte.
Lihtsustamise kavaga ajavahemikuks 2006-2009 nähakse ette 43 uuestisõnastamist, 12 kodifitseerimist, 26 muud meedet ja 8 kehtetuks tunnistamist.
Kuid samal ajal on ainuüksi kodifitseerimise valdkonnas oodata 500 uue õigusloome algatuse lisandumist.
See paneb mu mõtlema, et ühenduse teisese õiguse vähendamise plaanid ei ole realistlikud.
<D>
asepresident. - Härra juhataja, kõigepealt tahaksin õnnitleda kõiki liikmesriike nende saavutuste eest, et Poola, Eesti, Leedu, Läti, Tšehhi Vabariigi, Sloveenia, Ungari, Slovakkia, Malta ja praeguste Schengeni riikide kodanikel saab lõpuks tõepoolest võimalikuks kasutada täies mahus inimeste vaba liikumise hüvesid, mis on üks Euroopa Liidu alustugedest.
2004. aastal ühinenud liikmesriikide kodanike jaoks on sellest reaalselt kasu.
Reisimine muutub lihtsamaks ja kiiremaks.
See näitab kõikidele liikmesriikidele, kui kasulik on Euroopa raamistikus koos tegutsemine.
Piirkond, kus puudub piirikontroll sisepiiridel on hämmastav saavutus, millel ajaloos ei ole pretsedenti.
Alates 21. detsembrist on võimalik ilma piirikontrolli läbimata reisida näiteks Pürenee poolsaarelt Balti riikidesse või Kreekast Soome.
See on tõesti sümboolne ühendatud Euroopa jaoks ja põhiõigus kõikide Euroopa kodanike jaoks.
Nagu te kõik teate eelnes sellele ajaloolisele saavutusele suur hulk ettevalmistustööd.
Schengeni viisatsooniga liitumine ei ole lihtne töö.
See on väljakutse ja me peame saavutama õige tasakaalu vabaduse ja turvalisuse vahel.
Kontrolli kaotamine sisepiiridel on ühtlasi liikmesriikidevahelise usalduse küsimus.
Liikmesriigid saavutasid vastastikuse hindamise protsessi ehk "Schengeni hindamise” kaudu kindlustunde üksteise võimete osas valvata kõigi eest oma välispiire ja väljastada kogu Schengeni viisaruumis kehtivaid viisasid.
Liikmesriigid parandavad ka politseikoostööd ja turvakontrolli Schengeni laiemal alal, selleks et vältida kurjategijate vaba liikumist ja paremaid võimalusi kuritegude toimepanemiseks.
Kõik see ei oleks olnud võimalik ilma finantssolidaarsuseta.
Schengeni rahastu andis ligikaudu miljard eurot, võimaldades uutel liikmesriikidel täita eelkõige neid väljakutseid, mis olid seotud tõhusa piirikontrolli loomisega ja Schengeni ala täisõiguslikeks partneriteks saamisega.
Ma tahaksin samuti tänada raportööri härra Coelhot ja Euroopa Parlamenti nende igakülgse toetuse eest selle suure saavutuseni jõudmisel ning lõpetuseks tahaksin õnnitleda eesistujariik Portugali.
Ma õnnitlen teid isiklikult ja siseministreid, härra Costat ja Pereirat, teie strateegilise partnerluse ja sihikindluse eest Schengeni infosüsteemi projekti, mis on tuntud kui "SIS One For All”, edukal lõpuleviimisel.
Me oleme tõsiselt tööd teinud, nii eelmise eesistujariigi Saksamaa kui tulevase eesistujariigi Sloveeniaga, et Portugali kolleege toetada ja me oleme olnud edukad.
See näitab, mida on võimalik saavutada, kui kõik on jäägitult pühendunud keeruka projekti elluviimisele.
Mu daamid ja härrad, töö ei ole veel lõppenud.
Meie lõppeesmärk on see, et Schengeni infosüsteem II oleks 2008. aasta detsembri lõpuks täielikult töökorras.
Me peame taas kord koos kõvasti töötama.
<D>
fraktsiooni UEN nimel. - (PL) Härra juhataja, Umberto Eco on öelnud, et kes loeb läbi raamatu, elab kaks korda.
See Marie-Hélène Descampsi raport annab hea ülevaate tänapäevasest lähenemisest kultuuri ja hariduse küsimustele.
Ma viitasin sellele küsimusele ka oma raportis tulevase regionaalpoliitika panusest Euroopa Liidu uuendusvõimekusse.
Samuti nagu Gutenbergi leiutis osutus oma aja inimarengu pöördepunktiks, võime täna rääkida Interneti tekitatud kultuurirevolutsioonist.
Kõne all on laialdane juurdepääs Euroopa või tegelikult terve maailma vaimse ja materiaalse pärandi varasalvele.
Viimane koosneb nii kaasaegsetest kui ka mitme sajandi vanustest teostest, mis on sündinud erinevates kultuurides ja keeltes.
Autoriõigus ja sellega seotud õigused on selles kontekstis kahtlemata päevakorral.
Ma tunnistan selles osas paljudes liikmesriikides saavutatud, kaasa arvatud Poola rahvusraamatukogu tööd.
Tahaksin kasutada seda võimalust, et rõhutada paremini kättesaadava lairibaühenduse tähtsust.
Ma usun, et me peame leidma võimaluse digiteerimise kaasrahastamiseks liidu vahenditest.
Lõpetuseks viitan Goethele, kelle sõnul oli tal pärast hea raamatu lugemist tunne, nagu leidnuks ta uue sõbra.
Mõelgem vaid, kui palju häid sõpru võiksime leida Euroopa digitaalraamatukogu abil.
<D>
kirjalikult. - (SV) Oleme teinud valiku hääletada ebaseaduslikult riigis viibivate kolmandate riikide kodanike tööandjate vastaste sanktsioonide raporti poolt.
Ettepaneku eesmärgiks on takistada ebaseaduslikult riigis viibivate kolmandate riikide kodanike tööandjatepoolset ärakasutamist ning tugevdada töötajate õigusi.
Ebaseadusliku tööhõive korral on karistatavaks isikuks seadust rikkuv tööandja, mitte töötaja.
ELi piires puuduvad teatud riikides seda liiki seadused.
Teistel riikidel seadused on, kuid neid ei rakendata või ei järgita.
Ühised ELi eeskirjad ärakasutamise ja ebaseaduslikult riigis viibivate töötajate tööhõive takistamiseks on seega üheks mooduseks, et paljudes ELi riikides latti kõrgemale seada.
Ettepanek, mille üle täna hääletame, on paljude puudustega.
Kui otsus olnuks minu, oleksid paljud osad teistsugused olnud.
Oleksin näiteks soovinud näha kodutöödesse kaasatud naiste suuremat kaitset.
Ent alternatiiviks on direktiivi täielik puudumine, ning seega veel vähem kaitset neljale kuni kaheksale miljonile ebaseaduslikult riigis viibivale kolmandate riikide kodanikele, kes hetkel ELi piires ebaseaduslikult töötavad ning keda tööandjad nende väga kaitsetus olukorras korduvalt ära kasutavad.
Olgugi et on oluline ebaseaduslikku sisserännet ning ebaseaduslikult riigis viibivate kolmandate riikide kodanike ärakasutamist takistada, peame samuti kindlustama, et suurendame inimeste võimalusi ELi piires seaduslikul alusel elama asuda ning tööd otsida.
Seda reguleeritakse teiste direktiividega, mille üle läbirääkimistesse meie Euroopa Parlamendis viimase aasta jooksul kaasatud oleme olnud.
<D>
(PL) Ma usun, et Hiina suhtes on kaks erinevat lähenemisviisi.
Üks on abi osutamine pärast riigile hiljuti osaks langenud õnnetust.
Me ei saa kuidagi teisiti reageerida.
Abistamine on meie moraalne kohus.
Veel üks põhjus abi pakkumiseks on meie parem rahanduslik ja majanduslik olukord.
Me lihtsalt peame seda tegema.
Teine lähenemisviis seisneb pidevas teadlikkuses, et tavapärastel aegadel peame hiinlasi abistama.
Ma mõtlen selle all, et kui riik parasjagu ei kannata katastroofi tõttu, peaksime aitama Hiina elanikke, meenutades selle juhtidele nende kodanikuõigusi.
Me peaksime seda tegema väga rõhutatult.
Me peame reageerima õigesti mõlemale olukorrale.
See muudab asjad väga selgeks.
Ma usun, et hiina inimesed mõistavad meie jõupingutusi ja tänavad meid selle eest.
<D>
(PT) Sel aastal väheneb Euroopa rikkus 4% ja töötus suureneb 26 miljonini.
Maailm ja Euroopa Liit oleksid pidanud finantsturgude reguleerimisel tegema enamat, tegema seda paremini ja varem.
Kiidan parlamendi poolt paljuski kiiruga tehtud töö heaks, aga tahaksin juhtida tähelepanu Euroopa Parlamendi Sotsiaaldemokraatide fraktsiooni panusele, mis oleks pidanud õigel ajal saama rohkem tunnustust.
Mul on kahju, et komisjoni reaktsioon on olnud aeglasem, järkjärgulisem ja piiratum, kui olukord nõudis ja nõuab, nagu näitab praegune ettepanek riskifondide kohta.
Kapitalinõuete direktiivi vastuvõtmine on veel üks samm õiges suunas.
Teame, et see ei ole piisavalt edasipüüdlik ega täida ootusi, aga praegu on kõige olulisem edastada finantsasutustele ja turgudele selge sõnum, et tavaline äritegevus on läbi.
Kiidan raportööri ja variraportööride, eelkõige Pervenche Berèsi tööd kompromissi otsingutel.
Selle direktiiviga kehtestatakse tõepoolest selged eeskirjad, aga järgmiseks läbivaatamiseks jääb veel palju tööd mõnede keerulisemate küsimustega, eelkõige huvi säilitamisega väärtpaberistamise jaoks.
Praegu on oluline, et parlament võtaks selle direktiivi vastu ja saadaks sellega Euroopa kodanikele selge sõnumi, et asjad muutuvad ja jäävad muutuma ning et me tunneme nende pärast eriti muret.
<D>
fraktsiooni PSE nimel. - (DE) Härra president, daamid ja härrad, ma kuulasin hr Nassaueri sõnu tähelepanelikult; ta analüüsis hästi seda, millist seisukohta omab hetkel Euroopa Rahvapartei (Kristlike Demokraatide) ja Euroopa Demokraatide fraktsioon, mis juhib Euroopa Liidus 21 valitsust, on andnud suure enamuse volinikke ja omab suurt enamust Euroopa Parlamendis.
Teen ettepaneku, et te kordaksite Euroopa Rahvapartei kongressil kirjeldust, mille te just andsite olukorrast oma fraktsioonis ja komisjonis - siis liigute te mingil määral edasi.
Sest üks asi on kindlasti tõsi: küsimus, mida me siin arutama peame, on see, kui kaugele on liikunud Euroopa - ja eelkõige, kui kaugele on liikunud seda liitu moodustavad liikmesriigid ja nende liikmesriikide valitsused - kodanike igapäevaprobleemidest?
Liigagi lihtne on lihtsalt öelda, et see on vaid Euroopa institutsioonide süü.
Muidugi peame me komisjoni samme jälgima.
Kas komisjon ei töötanud hästi, esitades meetmete paketi reedel pärast Iiri referendumit - absoluutselt õige!
Iiri referendumi puhul ei võtnud komisjon rakendamiseks neid vajalikke meetmeid, mille ta äsja meile ette nägi.
Siis tegi ta need teatavaks sel reedel, kui toimus häälte lugemine.
Milline kolossaalne viga.
Kindlasti peame sellest rääkima.
Siiski on täiesti kindel see, et me ei või siin seista ja öelda, et see oli komisjoni süü, ja seejärel piirduda institutsiooni mõningase noomimisega.
See oleks liiga lihtne.
Pöördun selle teema juurde kohe tagasi.
Kõigepealt sooviksin midagi öelda nõukogu eesistujale.
Te juhtisite head presidentuuri.
Parlamendi president ütles õigusega, et see oli parlamendisõbralik presidentuur.
Samuti sooviksin teid tänada seoses küsimusega, mida me teiega sel aastal eelnevalt arutasime: Kuuba vastase embargo lõpetamine oli minu arvates tähtis samm, sest see lihtsustab oluliselt Euroopa Liidu poliitikat Ladina-Ameerika suhtes.
See on strateegilise partnerluse element, mida me kliima- ja energiapoliitika valdkonnas peame edendama.
Ma arvan, et on hea, et olete selle takistuse teelt kõrvaldanud.
Juhtumisi olete siiski lõpetanud silmakirjalikul toonil, silmakirjalikul selles mõttes, et mõned liikmesriigid, kes on pidevalt nõukogus oma vetoõigust kasutanud, selleks et embargo kehtivust pikendada, on needsamad, kes on Kuuba suurimate otseinvestorite seas.
Seepärast oli tegemist väga hea meetmega!
Teie eesistumise ajal on edenetud mitmes valdkonnas, millele mul pole enam vaja ükshaaval viidata, sest seda on juba teinud teised esinejad siin täiskogul.
Ma arvan siiski, et väike riik ja uus Euroopa Liidu liikmesriik, kes on olnud nii hea eesistuja, väärib ka Euroopa Parlamendi tänu ja kiitust!
(Aplaus)
Täna on räägitud palju ilusaid sõnu sellest, et alusleping tuleb päästa.
Jah, tõepoolest!
On tehtud palju suurustlevaid avaldusi selle kohta, mida EL saab teha - või pigem, mille kohta komisjon saab ettepaneku teha ja mida liikmesriigid peavad rakendama.
Igal juhul säilitagem subsidiaarsuse põhimõte, kuid sel puhul peavad ka liikmesriigid tegutsema.
Sellisel juhul peavad nad ka tegutsema valdkonnas, mis on Euroopa Liidus kõige silmatorkavamalt puudulik: sotsiaalse tasakaalu valdkonnas.
Ühtne turg pole enam see, millest Euroopas puudust tuntaks - seda on meil juba piisavalt.
Euroopas pole enam puudu ettevõtlusvabadusest - seda on meil juba piisavalt.
See, mis Euroopas puudub, on sotsiaalselt ja poliitiliselt vastutustundlik vastukaal ühtse turu arengule!
Euroopa kodanikud teavad seda: nad teavad, et me komisjonis alati räägime sotsiaalsetest meetmetest, kuid et neid samme iialgi ei astuta.
See on keskne põhjus, miks Euroopa kodanikud hakkavad liidu suhtes närviliseks muutuma.
Tooksin pisikese näite: minu naabri, kes elab minu valimisringkonnas, netosissetulek on 1300 eurot.
Ta maksab 600 eurot korteri ja küttearvete eest, nii et selles sisalduvad energiakulud, või vähemalt sisaldusid ...
Seejärel jääb talle, tema naisele ja kahele lapsele elamiseks 700 eurot.
Üleeile ütles ta mulle, et sel aastal on tal tulnud energiale kulutada 700 eurot rohkem, bensiinile tööle ja tagasi sõiduks ning küttekuludele: 700 eurot rohkem.
700 eurot rohkem tähendab, et energiakulude katmiseks peab ta iga kuu kokku hoidma 60 eurot sellest 700st, millega ta elama peab.
See on peaaegu 10% elamiskulude katmiseks olevast summast.
Need inimesed pole huvitatud ELi lepingust, samuti ei huvita neid meie suhtumised siin parlamendis.
Neil on vaja otsest abi ja kohe praegu!
Kui need inimesed hakkavad arvama, et nende elutingimustest läheb komisjonile rohkem korda aktsionäride vara, siis keeravad nad Euroopale selja.
Seepärast sooviksin öelda, et meie jaoks polnud tippkohtumine edukas, sest taas kord ei keskendutud neile küsimustele.
Kui me räägime institutsioonidest, ja inimesed usuvad, et need institutsioonid ei pööra tähelepanu sellele, mida teie, härra Janša, õigesti ütlesite, nimelt, et Euroopa peaks olema tähtis igale kodanikule, sest kõik kodanikud peaksid tundma, et nemad on tähtsad Euroopa Liidule, siis seni, kuni inimestel on tunne, et nemad oma igapäevamuredega pole ELile tähtsad, ei suuda me Euroopa suhtes usaldust taastada.
(Aplaus)
<D>
Härra juhataja, mis aluslepingusse puutub, siis ei peitu kurat mitte üksikasjades, vaid ratifitseerimises.
Me peaksime mäletama Taanit aastal 1992, Iirimaad aastal 2001, Prantsusmaad ja Madalmaasid aastal 2005 ja isegi Rootsi euro küsimust aastal 2003.
"Ei” tulemuse eest pole kuhugi peituda.
Ilmselt vastutab iga liikmesriik ratifitseerimise eest ise, kas parlamentaarselt või referendumi kaudu, kuid kas kogu asja on tõesti võimatu koordineerida?
Ma arvan, et kõigi ratifitseerimiste kokkutoomine võimaldaks vältida riiklike arutelude lõputut voogu ja laseks Euroopa avalikul arvamusel selgemalt välja kujuneda.
Härra juhataja, ma võin välja pakkuda aja: 2008. aasta mai esimesed kaks nädalat, sest nende kahe nädala jooksul lõppes Teine maailmasõda ja 9. mail on Euroopa päev ning 2008. aastal on Haagi kongressi, mis pani Euroopa liikuma ja mida juhatas Winston Churchill, kuuekümnes aastapäev.
Meile, prantslastele, tähendab see ka suure eurooplase, François Mitterrandi valimist 10. mail.
Sellest oleks pisut abi, kui ratifitseerimised oleksid kooskõlastatud.
Lõppude lõpuks, me oleme sümbolid aluslepingust kaotanud, kuid sümbolid võib kalendrisse tagasi panna.
Miks mitte kirjutada neid teatud kuupäevadele?
Sest sõltumata sellest, mida me lepingu koostamisest arvame - ja meie kaasparlamendiliige hr Goebbels väljendus ses suhtes üsna järsult - me peame iga hinna eest siiski tagama, et see samm Euroopa ajaloos astutakse.
Seega teen teile selle ettepaneku: nõustuge nende kahe nädalaga!
(Aplaus)
<D>
Sellest ajast saadik, kui Euroopa Liit sai justiits- ja siseküsimustealase jagatud pädevuse, on tsiviilõiguse alal toimunud suur edasiminek.
Euroopa Liidu toimimise lepingu artikli 67 järgi on oluline austada ELi erinevaid õigussüsteeme ja traditsioone ning Luigi Berlingueri raportis on see esile toodud kui üks ELi tugev külg.
ELi õiguse aluspõhimõtete hulka kuulub subsidiaarsus, mille lähtekohaks on tingimus, et madalamal tasemel asuv liige saab oma probleemid lahendada ja ülesanded täita iseseisvalt.
Justiits- ja siseasjade valdkonnad on traditsiooniliselt olnud liikmesriikide vastutusalas.
Igal liikmesriigil on talle eriomased jooned ja traditsioonid, mis näitab Euroopa kultuurilist mitmekesisust.
Kuid selleks, et käia kaasas tänapäeva maailma muutuva tegelikkusega, tuleb vastutust jagada Euroopa Liiduga.
Praegusel ajal on piiriülese mõjuga lepingud saanud reegliks ja partnerlussuhted või perekonnad, mille liikmed pärinevad erinevatest liikmesriikidest, on muutunud tavaliseks.
Sellega aga kaasnevad riigi tsiviilõiguse jaoks probleemid, mis tuleb meil lahendada.
Nagu raportöör soovitab, on nüüd aeg arendada riiklike õiguskultuuride kõrval ka Euroopa õiguskultuuri.
<D>
raportöör. - (HU) Ma sooviksin öelda vaid mõned sõnad.
Ühest küljest tahaksin tänada variraportööridelt nende väga raskete läbirääkimiste ajal saadud abi eest, komisjonilt saadud abi eest ja mis eriti tähtis, eesistujariik Hispaanialt saadud abi eest.
Kui läbirääkimised seiskusid, suunas eesistujariik Hispaania need selle aasta alguses jälle õigele rajale.
Kompromiss oli põhimõtteliselt selles, et nõukogu kiitis heaks parlamendi poolt esimesel lugemisel vastu võetud mikrokrediidi instrumendi, mis oli kiireks käivitamiseks oluline.
Kompromissi teine oluline osa on, et programmist "Progress” suunatakse ümber 60 miljonit eurot ja 40 miljonit eurot suunatakse ümber marginaalist, samal ajal kui komisjoni soovitusel saab programmis "Progress” ennistada finantsvahendeid kuni 20 miljoni euro ulatuses.
Ma paluksin nõukogul lugeda läbi selles küsimuses esitatud teatise tekst ning on väga oluline see avaldada pärast seda, kui see avaldatakse Euroopa Liidu Teatajas.
Meil on olemas väga oluline kriisiohjevahend.
Ma paluksin kõigil aidata tagada, et see teave jõuab liikmesriikideni, et rohkem raskustes inimesi saaksid seda vahendit oma äri käivitamiseks kasutada.
Ma võin lubada teile meie komisjoni ja iseenda nimel, et ma jälgin programmi käivitamist ja edasist toimimist.
Me loodame siiralt, et see saab olema edukas.
<D>
raportöör. - (DE) Hr president, ka mina tahaksin väljendada oma tänu paljude kolleegide väärtusliku panuse ja toetuse eest.
Minu meelest on näha, et ühest küljest tuleb meil hoida ühtekuuluvust kui Euroopa suurimat vara ning et teisest küljest tuleb meil suunata ja kasutada oma vahendeid - antud juhul ühtekuuluvuspoliitikat - märksa tõhusamalt tegeliku säästva arengu hüvanguks, ning kolmandaks, et meil tuleb algusest alates kodanikega tõepoolest suhelda.
Eriti tahaksin ma tänada volinik Hübnerit.
Volinik, te olete selgelt näidanud, et olete koos parlamendiga huvitatud praktilistest sammudest: kompleksne lähenemisviis, mõõdetavaid tulemusi andvad näitajad, territoriaalse ühtekuuluvuse mõiste, roheline raamat.
Ma arvan, et teie abi on eriti vaja nõukogu nõusoleku saamisel.
Kordan veel kord, et minu meelest on kahetsusväärne, et sellel olulisel arutelul ei osale kedagi nõukogust.
Nendes kahes raportis tehtud järeldused peavad viima Lissaboni strateegia muutmiseni ja toetama tegelikult ja praktiliselt ühenduse uut eesmärki, territoriaalset mõõdet; muidu ei ole need muud kui tühjad sõnad.
Lubage mul pöörduda enne hääletust viimast korda kolleegide poole: olgem praktilised!
Ärgem tegelgem mitte lihtsalt järjekordse läbivaatamise ja analüüsiga, vaid seadkem tingimuseks, et me nõuame struktuurifondidest rahastamise kompleksset lähenemisviisi, ning seadkem selged kohustused ka kasvuhoonegaaside heite vähendamisele.
Kliimat tuleb kaitsta linnades, muidu ei ole meie Euroopa ja riigi tasandi lubadustel mingit väärtust.
<D>
(SK) Paljud meist räägivad farmaatsiatoodete paketiga seoses ilmselt tervishoiu subsidiaarsuspõhimõttest.
Ent olukord ravimiturul näitab, et Euroopa konkurentsivõime tagamine teadus- ja arendustegevuse valdkonnas ning uute ravimite levitamise ja müügi valdkonnas nõuab liikmesriikide sellealast tihedamat ja paremat koostööd.
Selleks, et patsiendid võiksid ravis tulemuslikumalt osaleda, peavad nad ravimitest ja muidugi ka nende soovimatutest kõrvaltoimetest rohkem teadma.
Et ravimitega seotud teadus- ja arendustegevuse rahastamine on Euroopas piiratud, ei suuda Euroopa farmaatsiatööstus Ameerika, Jaapani ega Kanada omaga võistelda.
Sel põhjusel on ravimite hinnad Euroopa turgudel ebaproportsionaalselt kasvanud.
Me oleme Euroopa Parlamendis korduvalt arutanud teatud ravimite, näiteks vähiravimite ja niinimetatud haruldaste haiguste ravimite vähese kättesaadavuse küsimust.
Me muudame patsiendid, kes on niigi raskes olukorras, kerjusteks, kes peavad ravi saamiseks sponsoreid otsima.
Paljude ravimite kõrge hind sunnib tervishoiusektorit püüdma leida odavamaid alternatiive ehk teisisõnu geneerilisi ravimeid.
Kahjuks on just geneerilised ravimid need, mida sageli võltsitakse ja mis ei sisalda tihti suhkru ja abiaine kõrval mingit toimeainet.
Need tõsiasjad näitavad meile, kui oluline on vahetada arvamusi, arutada seda teemat ja seejärel võtta vastu täielik farmaatsiatoodete pakett, mis tagab patsientidele kvaliteetsed ja taskukohased ravimid.
Seepärast ootan ma tulemuslikku koostööd keskkonna-, rahvatervise- ja tarbijakaitsekomisjonis selle paketi konkreetsete osade jaoks määratud raportööridega.
Ma pean volinikuga nõustuma, et Interneti kaudu müüdavad tooted ohustavad märkimisväärselt ravimipoliitikat.
<D>
raportöör - (FR) Hr juhataja, daamid ja härrad, tänan teid panuse eest, mida olete käesoleva arutelu käigus teinud.
Võite küsida, millised on meie lõplikud eesmärgid käesoleva direktiivi osas.
Nendeks on muidugi pinnaveekogude kvaliteedi parandamine.
Me ei soovi oma vetest enam leida pliid, kaadmiumi, niklit, elavhõbedat, lahusteid ning teisi väga mürgiseid ja kantserogeenseid aineid nagu näiteks polüklorobifenüülid.
Parlamendiliige Lienemann viitas pool kuud tagasi uudistes edastatud teabele, mille kohaselt on polüklorobifenüülid bioakumuleerunud kalades, mida inimesed söövad.
Me ei saa sellist olukorda enam heaks kiita ning arvan, et Euroopa kodanikud võivad samuti eeldada, et Euroopa edastab selge sõnumi, et ta kaitseb meie keskkonda ja tervist.
Usun, et suudame selle sõnumi edastada, kui järgime vee raamdirektiivi koos selle tütardirektiividega.
Mõned parlamendiliikmed ütlesid, et loetelusse ei ole kantud piisavalt aineid ning et Euroopa Parlament on võrreldes esimese lugemisega teinud sammu tagasi.
Esimesel lugemisel tegime ettepaneku lisada loetellu 33 + 28 ainet ehk kokku 61 analüüsitud ainet.
Teisel lugemisel on meil arutlusel 33 + 13 ainet ehk kokku 46 ainet, kuid tuleb märkida, et tegemist on erilist muret tekitavate ohtlike ainetega, mis ei tohiks enam esineda jõevetes.
Käesoleva direktiivi teiseks huvipakkuvaks aspektiks on see, et see võimaldab meil kontrollida Euroopa õigusaktide täitmist - pean siinkohal silmas REACH määruse ja IPPC direktiivi rakendamist.
Nüüd on meil vahend sellise kontrolli läbiviimiseks.
Minu kolleegid ütlesid volinikule, et kui nõukogu ja Euroopa Parlament käesoleva teksti heaks kiidavad, on pall komisjoni väljakupoolel.
Komisjonil on teha hiiglaslik töö, tal tuleb läbi viia suur arv analüüse ja koostada mitmeid loendeid.
Soovin talle selles edu.
Igal juhul jätkame järelevalve teostamist käesoleva õigusakti üle.
<D>
(RO) Sooviksin õnnitleda raportööri, härra Dumitriut.
Põllumajandussektor on oluline liikmesriikide majandustele, sest tagab toidu elanikkonnale, põllumajandussaadused ja -tooted ekspordiks, rääkimata arvukatest töökohtadest.
Euroopa Liit peab suutma tagada oma elanikkonnale küllaldasi toidukoguseid mõistlike hindadega.
On ilmne, et tiheda konkurentsiga turul on muutumas üha olulisemaks põllumajandussaaduste ja -toodete teavitamis- ja müügiedendusmeetmed siseturul ja kolmandates riikides.
Kutseühingute ja organisatsioonidega tuleb konsulteerida põllumajandussaaduste ja -toodete müügiedenduskavade koostamise puhul.
Arvan, et käesolev määrus julgustab Euroopa põllumajandustootjaid oma põllumajandussaaduseid ja -tooteid propageerima.
Rumeenial on tohutu arv põllumajandussaadusi, mida me kahjuks Euroopa turgudel ei kohta, olgugi et neist paljud on keskkonnasõbralikud.
Antud tooteid propageeriv kampaania toob kasu nii Euroopa tarbijatele kui Rumeenia põllumajandustootjatele.
Iseäranis majanduskriisi aegadel jääb põllumajandussektor ilmselgelt üheks sektoriks, millele tuleb pöörata eritähelepanu ühes piisavate kavade ja rahastamisega.
Kriisiolukorras peavad liikmesriigid keskendama suuremat tähelepanu prioriteetide seadmisel.
Just seetõttu arvan, et põllumajandus peab jääma sektoriks, mida toetatakse, sest see on oluline Euroopa majandusele.
<D>
Härra juhataja, tõstatan küsimuse proua Marina Litvinenko nimel, kelle abikaasa Aleksandr Litvinenko Londonis detsembris 2006 mõrvati.
Mõrvarelvaks oli poloonium-210, radioaktiivne materjal, millest 97% toodetakse Avangardi tuumarajatises Venemaal.
Mõrval on kõik need ülimalt keerulise palgamõrva tunnused, mida viivad ellu Vene julgeolekuteenistused.
Juhtumi peamine kahtlusalune härra Andrei Lugovoi on Venemaa Parlamendi liige ning teda ei saa Venemaa põhiseaduse alusel teise riigi ametivõimudele välja anda.
Kui ma tohiksin pöörduda otse proua Ferrero-Waldneri poole: proua Litvinenko palub, et nõukogu ja komisjon tõstataksid tippkohtumisel president Medvedevi ees Aleksandr Litvinenko mõrva küsimuse.
Proua Litvinenko soovib, et tema abikaasa mõrv lahendatakse ning et asjaga seotud isikud viidaks kohtu ette.
Tippkohtumine on ideaalne võimalus selle protsessi edasiviimiseks.
Palun abistage teda.
(Aplaus)
<D>
(FR) Proua juhataja, volinik, sooviksin teid õnnitleda teie pühendumise puhul ning muidugi sooviksin ma õnnitleda raportööre ja eriti Catherine Trautmanni, kes on töötanud äärmiselt kõvasti selle konsensuse saavutamise nimel, mida ta soovis näha erapooletuna ning ilma sektoripõhise eristamiseta.
Siiski tuleks seoses raadiospektri kasutamisega märkida, et erinevate sektorite investeeringute ja amortisatsioonitsüklid erinevad.
Vaatamata sellele asetavad teksti sätted, mis käsitlevad sageduste ja litsentside jaotamist ning ühtlustamist, satelliidioperaatorid, pidades silmas selle sektori erilist iseloomu, õiguslikult ebakindlasse olukorda.
Raportööri väljapakutud uus artikkel 8a annab kindlad tagatised, kuid selle sätte sõnastust on vaja kooskõlas subsidiaarsuse põhimõtte ning Rahvusvahelise Telekommunikatsiooni Liidu (ITU) eeskirjadega tugevdada.
Samuti jäävad lahtiseks mitu küsimust seoses komisjoni läbirääkimiste mandaadi sisu ja ulatusega.
Seoses Malcolm Harbouri raportiga sooviksin tõstatada üldkasutatava telefoniteenuse määratluse küsimuse, nagu on sätestatud artikli 1 punktis 2b.
Seda määratlust peaks kohaldatama üksnes kahesuunalistele teenuste suhtes kooskõlas eraelu puutumatust käsitlevas direktiivis toodud määratlusega.
IP-kõne (VoIP) ja mängukonsoolid ei ole mingil juhul võrreldavad traditsioonilise telefoniteenusega.
Nende lisamine sellistena looks reguleeriva raamistiku, mis takistaks innovatsiooni ning annaks mitteinformeeritud kasutajatele töövahendid, mis ei ole loodud teatud viisil kasutamiseks, näiteks hädaabikõne tegemiseks mängukonsoolist, kus on võimalik luua ühesuunaline ühendus.
Seetõttu on oluline piiritleda kahesuunaliste teenuste mõiste.
Seoses autoriõigustega sooviksin toetada kõigi oma kolleegide märkuseid, kes on selle küsimuse tõstatanud.
<D>
fraktsiooni IND/DEM nimel. - (FR) Härra president, daamid ja härrad, mõne tunni pärast teatas Hiina ametlik propaganda, et olukord Tiibetis on jälle kontrolli all.
Need avaldused, nagu me teame, varjasid veriseid repressioone.
Euroopa ametivõimude reaktsioon on kahekordselt kohutav.
Esiteks, kuigi me peame tervitama fakti, et president Sarkozy muutub üha häälekamaks ega välista olümpiamängude boikoteerimist, on tema välisministri suhtumine rohkem kui küsitav.
Bernard Kouchner on mitmel puhul kasutanud väljendit "meie Hiina sõbrad”.
Kas ta teab, et see verine diktatuur trambib inimõigustel ja ähvardab Tiibeti rahvuslikku identiteeti?
Kas ta teab, kui palju poliitvange seal on, nende seas noorimana maailmas Panchen Laama?
Peame imestama: kas tema jaoks on endiselt õige kõnelda selle riigi puhul inimõigustest?
Hani dünastiast saadik on hiinlased pidanud end ülejäänud maailma suhtes ülimaks.
Kommunistlik režiim on sellist hoiakut üksnes süvendanud, kaitstes ideoloogiat, mis surub maha kõik individuaalsed ja sotsiaalsed nõudmised ning eriti rahvuslikud nõudmised.
Nii Aasias kui ka Euroopas on impeeriumid ja paganlik ebausk rahvuse vaenlased.
See on teine põhjus, miks ma olen kohkunud.
Euroopa liidrid on süüdi "ootame ja vaatame” suhtumises Tiibeti kriisi puhul: needsamad juhid, kes kaks nädalat tagasi tunnistasid pikemalt mõtlemata Kosovo iseseisvust.
Kehtestades selle Serbia provintsi, Serbia ajaloolise ja vaimse hälli selge, lihtsa ja viivitamatu iseseisvuse on eurooplased ja ameeriklased riskinud tõsiste reaktsioonide provotseerimisega ja vastuolulise rahvusvahelise poliitika arendamisega.
Kosovo ja Tiibeti suhtes rakendatavad poliitikad jätavad mulje vastuvõetamatust "kahesugusest standardist”, mis hävitab üldsuse usu diplomaatilistesse meetmetesse.
Kokkuvõtteks: kui me ei arvesta rahvusliku pärandi ja traditsioonidega, kui me ei taga inimeste õiguste ausat kohtlemist, siis riskime näha oma inimõiguste kuulutamist kõigest igasuguse tähenduse kaotanud manamisena.
Sellepärast ma ütlen: elagu vabade rahvaste Euroopa, elagu vaba Tiibet ja elagu vabade rahvaste maailm!
<D>
fraktsiooni PSE nimel. - Härra juhataja, õnnitlen Angelika Beeri suurepärase ja õigeaegse raporti üle.
Meil on käes tuumaarutelude aasta.
USA valmistab ette oma tuumapoliitika läbivaatust Nuclear Posture Review'd (NPR), NATO vaatab läbi oma strateegilist kontseptsiooni ja maailm valmistub 2010. aasta tuumarelva leviku tõkestamise lepingu läbivaatamise konverentsiks.
Kõik see juhtub erilises kontekstis.
Barack Obama näol juhib USAd taas president, kes pooldab visiooni maailmast ilma tuumarelvadeta.
Praegu ei ole aeg ujeduseks või kõhklusteks.
Meie valijad ei mõistaks seda, kui see parlament koostaks tuumarelva leviku tõkestamise lepingu kohta raporti, mis on vähem ambitsioonikam kui USA administratsiooni oma.
Loomulikult on USA juhtimine selles küsimuses teretulnud.
On ju USA ja Venemaa vaieldamatud globaalsed tuumasuurjõud.
Kuid Euroopa ei saa passiivselt kõrval seista, kui Moskva ja Washington selle strateegilise tuleviku üle arutavad.
Peame esitama enda tuumarelva leviku tõkestamise lepingu sisu, mis põhineb rangel tasakaalul tuumarelva leviku tõkestamise ja desarmeerimise kavade vahel.
See ongi selle raporti sisu ning sotsiaaldemokraatide poolt parlamendi istungi ajal esitatud muudatusettepanekute vaim.
Miks mitte toetada tuumarelvade konventsiooni mudelit ja Hiroshima-Nagasaki protokolli, millest mõlemaid toetavad ülemaailmsed tsiviilorganisatsioonid ja poliitilised juhid?
Meie roll Euroopa Parlamendi liikmetena, ilma et meid koormaks täidesaatev võim, on näidata meie valitsustele ja seega ka nõukogule õiget teed.
Ma loodan, et täiskogu toetab fraktsiooni PSE esitatud muudatusettepanekuid.
<D>
Hr juhataja, kuigi selles raportis on palju head, on selles midagi, millega ma absoluutselt ei nõustu, nagu mu kolleegid Filip Kaczmarek ja Guy Mitchell on juba öelnud.
Kõigepealt tahaksin ma küsida Teilt, hr juhataja, kes on öelnud, et "sünnieelse soo valimisega keelatakse lugematule arvule naistele õigus isegi eksisteerida”?
Selle raporti raportööri võib üllatada teadmine, et seda ütles Ban Ki-moon oma avakõnes ÜRO naiste olukorra komisjonile New Yorgis.
Peale selle on UNFPA eelmise aasta maailma rahvastiku aruande kohaselt maailmas puudu 60 miljonit naist - see on terve Ühendkuningriigi elanikkond!
Need puuduolevad naised on enne sündimist soo järgi välja valitud, abordi teel eemaldatud ja kõrvaldatud ja see juhtub mandril, kus mina sündisin - ma tean, millest ma räägin.
Kuidas on see võimalik, et Euroopa Parlamendi raport soolise võrdõiguslikkuse kohta vaikib sihiliku elimineerimise kohta üksnes soo alusel?
Kus on siin võrdõiguslikkus?
Ma esitasin sellele raportile muudatusettepaneku nõudega teostada sooanalüüs kõikide maailmas tehtud abortide kohta ja mis te arvate, mis juhtus?
Sotsialistid hääletasid selle vastu!
Miks?
Kas meil ei ole õigust teada, kuidas naisi abordi teel enne sündimist eemaldatakse?
Hiljem näeme, kuidas nad muudatusettepaneku nr 11 üle hääletavad.
Ma ei tea, miks raportöör on otsustanud lasta raisku minna sellisel väärtuslikul võimalusel kõrvaldada peamine tänane naiste vastase ebaõigluse põhjus maailmas - nende põhiõigus elule - ja nõuab selle asemel nn seksuaalõiguste eest võitlemise esmatähtsaks seadmist...
(Juhataja katkestas kõneleja.)
<D>
Ühtekuuluvuspoliitika arutelus sooviksin ma juhtida teie tähelepanu mõnedele küsimustele, mis on tõstatatud härra Roszkowski raportis kõnealuses küsimuses.
1.
2007.-2013. aasta finantsperspektiivis sai Maaelu Arengu Euroopa Põllumajandusfondist ühtse põllumajanduspoliitika teine sammas ja eraldati sellega ühtekuuluvuspoliitikast.
Selle arengu tulemusena, pidades eelkõige silmas saadaolevaid kõhnemaid eelarvelisi vahendeid, on ühtekuuluvuspoliitika, eriti Euroopa Regionaalarengu Fondi oma, keskendunud linnakeskustesse või kõige aktiivsematesse piirkondadesse kontsentreerunud majanduslikule konkurentsivõimele, samal ajal Maaelu Arengu Euroopa Põllumajandusfond (EAFRD) suunab oma vahendid põllumajanduse konkurentsivõime parandamisele.
See lähenemisviis võib tingida kas mõnede eesmärkide, nagu näiteks keskkonnakaitse, hariduse ja kultuuri dubleerimise või nende väljajätmise mõlemas valdkonnas.
2.
Seetõttu peame me hindama, kas maapiirkondadele aastateks 2007-2013 ettenähtud rahalisi vahendeid tuleks kasutada rohkem põllumajandusettevõtjate toetuseks või tuleks neid rohkem eraldada põllumajandusega mittetegelevatele maal asuvatele toetusesaajatele või ka toetusesaajatele, kes jäävad küll maapiirkondadesse, kuid liiguvad põllumajandustootmisest muudesse kutsealase tegevuse valdkondadesse.
Kui nähtub, et toetus põllumajandustootjatele on teise samba eelistatud eesmärk, ilmneb, et järgmises perspektiivis oleks soodne siduda need fondid ühtekuuluvuspoliitikaga.
3.
Samuti on vaja suurendada rahapotti ühtse põllumajanduspoliitika teise samba jaoks, kuigi suurtele põllumajandustootjatele antavate otsetoetuste vähendamise ja ümbersuunamise määrade järkjärgulise suurendamise kaudu.
<D>
Proua juhataja, Sri Lanka põhjaosas leiab hetkel aset humanitaarkatastroof, mis pälvib suhteliselt vähe tähelepanu.
Sri Lanka sõjavägi teostab rünnakuid tsiviilelanikkonnale, mida võiks kirjeldada isegi massimõrvadena.
Tule alla on sattunud isegi haigla ning humanitaarorganisatsioonide sõnul on üleüldine olukord katastroofiline.
Punane Rist on häiret andnud.
Olukord Sri Lankal on eskalteerunud ning Euroopa Liit pole selles süüta, kuna lasi põhja läbirääkimised, mida peeti Norra juhtimisel seoses LTTE lülitamisega ELi terrorismiorganisatsioonide loendisse.
See tähendas, et ka läbirääkimised Euroopa Liidu piires polnud enam võimalikud.
Sri Lankal enesel ei ole enam olemas trükivabadust.
Hiljuti sai surma ajakirjanik.
Saksa suursaadikut, kes tema matustel kõneles, kirjeldas president inimesena, kel tuleks riigist lahkuda.
Ta polnud teinud muud kui kirjeldanud olukorda täpselt.
Räägitakse tuhandetest põgenikest põhjas ning pean tegema täiesti selgeks, et kogu olukord on selline, millele tuleks meil palju rohkem tähelepanu pöörata.
Euroopa Liit peaks astuma palju selgemini välja selle vastu, mida Sri Lanka valitsus hetkel teeb.
Nii Sri Lanka sõjaväe kui LTTE poolsed rünnakud on valed; selge on, et pihta saavad just peamiselt tsiviilisikud.
Meil on tarvis aidata põhjas lõksujäänud inimesi ja saavutada viivitamatu relvarahu, kuna on täiesti selge, et seal tapetakse väga suurel arvul tsiviilisikuid.
See on vastuvõetamatu ning Euroopa Liit jagab süüd selle eest, kui ei väljenda palju selgemalt, et toetus Sri Lanka valitsusele peab lõppema.
<D>
komisjoni liige - Hr juhataja, ma arvan, et need on väga õigeaegsed küsimused ja see on väga tähtis arutelu.
Komisjon vormistab praegu teist strateegilist energiaülevaadet, mis põhineb samuti aruteludel sellel täiskogul.
Ma loodan, et see teine strateegiline energiaülevaade võetakse vastu novembris ja eelkõige hõlmab see küsimusi, mida me oleme täna käsitlenud.
Kindlasti on piir, milleni me saame teha ettepanekuid strateegilises energiaülevaates, tulenevalt Lissaboni lepingu ratifitseerimisest, sest on olemas energiaalane artikkel, mis annaks palju rohkem võimalusi vastuse viimistlemiseks.
Kuid me saame siiski üsna palju ära teha.
Komisjon jagab arvamust, et naftahinnad jäävad tõenäoliselt kõrgeks kesk- ja pikaajalises perspektiivis.
Seda liiki prognoosi põhjendus on kõikumine igapäevastel turgudel.
Isegi kui praegu on naftahind 106 USD või 110 USD barreli kohta, mis on palju madalam, kui see oli mõni aeg tagasi, 145 USD, muudab igapäevane kõikumine olukorra suhteliselt raskesti prognoositavaks ja see avaldab kindlasti suurt, laiaulatuslikku mõju ja väärib reageerimist.
Kuigi on selgelt vajadus liikmesriikidepoolse lühiajalise meetme järele, et leevendada mõju kõige haavatavamatele majapidamistele, peaks peamine poliitiline vastus olema suunatud sellele, et hõlbustada meie üleminekut selgelt jätkusuutlikematele energia tootmise ja tarbimise viisidele.
Teisisõnu: saavutada oma eesmärk saada madala süsinikusisaldusega ja energiatõhusaks majanduseks.
Selle tegemiseks on oluline arendada komisjoni ettepanekuid kliima- ja energiapoliitika osas, jätkates järjekindlalt Euroopa Ülemkogu poliitilisi kohustusi.
Struktuursete reformide osas.
Oluline on rõhutada, et me kogeme energia-, mitte ainult naftahinna tõusu: see puudutab ka kivisütt, gaasi ja seega mõjutab ka elektrienergia hindu.
Seosed nende hindade vahel on seotud hinnakujunduse struktuuriga: näiteks gaasilepingud kasutavad sageli nafta võrdlushindu; gaasil põhinev elektrienergia tootmine on üha enam marginaalne ja seega hinda määrav.
Seetõttu ma arvan, et on väga oluline käsitleda mitte ainult naftahindadega, vaid kõikide sektoritega seotud küsimusi.
Olukord kindlasti suurendab vajadust ergutada konkurentsi kogu energiasektoris.
Sel põhjusel sooviksin ma taas rõhutada, kui oluline on jõuda kolmanda riikliku energiaturu paketi kokkuleppeni.
Euroopa võib töötada ja peab töötama välja oma tugevad küljed, et tegelda kiiresti muutuva ülemaailmse energiamajandusega.
Hästi funktsioneeriv, täielikult omavahel ühendatud ja konkurentsivõimeline ELi ülene siseturg on vastuseks.
See vähendab Euroopa haavatavust energiatarne häiretele ning aitab kaasa meie koostööle energiatootja ja transiitriikidega.
Solidaarsust kriisis olevate liikmesriikidega võimaldavad Euroopa võrgustikud.
Euroopa energia naftavarude kohta oleme nüüd koostanud õigusaktid, mis käsitlevad selgelt kahte asja: esiteks, need naftavarud on alati kättesaadavad kriisi ajal ja neid saab hõlpsasti kasutada; ja teiseks käsitlevad need nimetatud pretsedendi küsimusi, läbipaistvust ja iganädalast aruandlust kaubanduslike varude kohta.
Selles osas, kuigi me ei ole suurim naftatarbija maailmas, oleme suutelised mõjutama läbipaistvust turul ning vähendama kõikumist ja spekulatsiooni taset turul.
Spekulatsioon on kindlasti probleem.
Me oleme teinud analüüsi.
Olemasolev tõendusmaterjal viitab sellele, et pakkumine ja nõudlus on peamised naftahindu määravad tegurid ning et need alustoed on pandud toestama kõrgeid hindu tulevikus.
Kuid samal ajal jätkame oma tööd, analüüsides, milline mõju on spekulatsioonil teatud ajahetkel ning kas on reaalset võimalust kõikumise vähendamiseks ja kehtestada suurem järelevalve energiaturul.
Igal juhul on väga selge, et kindlasti tuleb saavutada läbipaistvus naftaturgudel, nii lepingute ja seotud finantsinstrumentide kui ka aluspõhimõtete suhtes.
Ma soovin samuti öelda, et nii komisjon kui ka riiklikud konkurentsiametid tegutsevad äriühingu valitseva seisundi kuritarvitamise vastu.
Sel viisil saame edastada naftahindade muutusi tarbijatele, sest tarbijad kasutavad rafineeritud tooteid.
Komisjon teeb täiendavaid jõupingutusi selles osas - me järgime seda küsimust -ja mitmed konkurentsiametid liikmesriikides on alustanud selle uurimist, millal ja kui kiiresti edastatakse naftahinna muutused tarbijatele.
Samal ajal on väga selge, et liikmesriikide vahel on erinevusi, sest asjaomastel äriühingutel on erinevad hankestrateegiad.
Mõnes riigis on biokütuse segud, mis samuti mõjutavad hindade vastavalt naftahinnale muutmise võimaluse kiirust.
Igal juhul peaks see olema väga selgelt kõikide monopolidevastaste ametite tähelepanu keskmes.
Energiatõhusus, taastuvad energiaallikad ja mitmekesistamine: on väga selge, et meie peamised suunad on meie energia- ja kliimapoliitika ning see saab olema väljapaistval kohal meie strateegilises energiaülevaates.
Juba on olemas oluline Euroopa õigusraamistik.
Lisaks võetakse mitmeid meetmeid kehtiva energiatõhususe tegevuskava kohaselt, sealhulgas seadusandlikud algatused ja uuringud.
Ning on ka tugimeetmeid, näiteks programm "Arukas energeetika - Euroopa”.
Olemasolevate ELi õigusaktide osas on just nende rakendamine väga oluline.
Ambitsioonikat 2020. aasta eesmärki energia kokkuhoiu osas ei saa täita liikmesriikidepoolse piisava ülevõtmiseta.
Komisjon püüab jõuliselt määrata kindlaks rikkumisprotseduurid tagamaks, et liikmesriigid tõepoolest rakendavad oma olemasolevaid ELi õigusakte.
Käesoleval aastal võtab komisjon vastu ka energiatõhususe paketi.
See hõlmab teatist põhjaliku ülevaatega komisjoni ambitsioonide kohta energiatõhususe osas, samuti seadusandlike ja poliitiliste algatuste osas - eelkõige silmapaistvad ettepanekud ehitiste energiatõhususe direktiivi uuestisõnastamise osas, samuti energiamärgistuse direktiivi muutmiseks, et tagada tõhusam ja dünaamilisem märgistamine.
On ilmselge, et jätkuvalt kõrged energiahinnad tingivad täiendava vajaduse meetmete järele selles valdkonnas.
Ja me saame ka selgelt kaasata Euroopa Investeerimispanga sellesse valdkonda.
Euroopa Ülemkogu, analüüsides asjakohaseid reageeringuid kõrgele naftahinnale, rõhutab jätkusuutliku ja piisava maksusüsteemi olulisust.
ELil ja selle liikmesriikidel on märkimisväärselt ruumi, et süstemaatilisemalt ja tõhusamalt ära kasutada maksustamist energia kokkuhoiu ergutamiseks.
Komisjon kavatseb esitada ettepanekud ja soovitused maksustamise ja maksusoodustuste, sealhulgas käibemaksusoodustuste tulusaks kasutamiseks, et edendada energiatõhusate kaupade ja teenuste pakkumist ja nõudlust.
Peale selle, vaadates läbi energia maksustamise direktiivi, uurib komisjon seda, kuidas ta saaks paremini toetada ELi energia- ja kliimapoliitikat, julgustades energiatõhusust ja heidete vähendamisi.
Maanteede maksustamise laiaulatuslikum ja süstemaatilisem kasutamine kooskõlas komisjoni keskkonnahoidliku transpordi teatise põhimõtetega ergutaks ka liikumist energiatõhusamate läbipaistvuse eeskirjade suunas.
Alternatiivse energia tehnoloogiate ja uurimistöö osas lubagem mul juhtida teie tähelepanu asjaolule, et me oleme koostamas teatist madala süsinikusisaldusega tehnoloogiate kohta, mis kujutab järelmeedet Euroopa strateegilise energiatehnoloogia kavale.
Komisjon analüüsib ressursside vajadust pikaajalise uurimis- ja arengutöö, suuremastaabiliste näidisprojektide ja varase etapi kommertsialiseerimise jaoks.
Me kaalume meetmeid, mis kasutavad kõige paremini ära riiklikku investeeringut täiendava erainvesteeringu mõjutamiseks, nagu spetsiifilise võimaluse loomine suuremastaabiliste näidisprojektide loomiseks.
See võiks tugineda olemasolevatele vahenditele, nagu riskijagamisrahastu, mis on komisjoni ja Euroopa Investeerimispanga ühine algatus.
Samuti julgustab komisjon liikmesriike kasutama riiklikke ressursse, nagu potentsiaalsed ressursid, mida saab hankida CO2 lubade enammüügi teel muudetud heitkogustega kauplemise skeemides.
Energiajulgeoleku ja välispoliitika aspektide osas pöördun ma tagasi idee juurde, et Euroopa saab muuta ja peab muutma paremaks on tugevaid külgi, et toime tulla kiiresti muutuva ülemaailmse energiamajandusega.
Sise- ja välispoliitika töötavad energia valdkonnas koos.
Mida tugevam on ühtne Euroopa energiaturg, seda tugevam on see väliste energiatarnijate suhtes.
Me soovime mitmekesistamist selliste riikidega nagu Aserbaidžaan, Türkmenistan, Egiptus, Iraak, Nigeeria, kuid on selge, et me ergutame ka prognoositavaid suhteid praeguste tarnijatega, nagu Venemaa, ja kindlasti uurime väga võimalust, et Norra võiks suurendada tarnet turule, sest on ilmselge, et ELi turg on atraktiivne tarnijatele ning me ei tohiks karta, et meil saab gaas otsa, kuid me peaksime tõepoolest püüdma saada konkurentsivõimelisi tarneid Euroopa turule ja mitte sattuma olukorda, kus meid saaks šantažeerida hindade osas.
Seoses abiga naftat importivatele arenguriikidele.
Arvestades energiale juurdepääsu ja energiahinna tugevat mõju arengule ja ülemaailmsetele kliimamuutustele, on energeetikaalane koostöö üha enam oluline kogu meie arenguabi meetmete käigus.
See oli keskne teema minu ja voliniku Micheli ühisel visiidil Aafrika Liitu ja mitmesse Aafrika riiki käesoleva kuu alguses.
Me investeerime olulisi ressursse nende riikide liikumise toetamiseks, mitte ainult energiavaesuse kõrvaldamiseks, vaid selleks, et nad varustaks end uute ja puhaste energiaallikatega.
Makromajanduslike ja sotsiaalsete aspeketide teemal: nafta hinnatasemete tõus pani kindlasti pingelisse olukorda tarbijad ja teatud majandussektorid, millel seisavad ees keerulised kohanemisprotsessid.
Lähemast ajast rääkides, enamik liikmesriike on võtnud või kaaluvad hetkel lühiajalisi meetmeid vastusena energiahindade hiljutisele järsule tõusule.
Kooskõlas Euroopa Ülemkogu järeldustega keskendub enamik neist poliitikatest haavatavatele majapidamistele.
Mõned liikmesriigid on ka võtnud või arutanud ajutisi meetmeid, mis on suunatud konkreetsetele sektoritele.
Kuna kõrged energiahinnad jäävad eeldatavasti kehtima pikaks ajaks, on oluline, et poliitilised meetmed on suunatud sellele, et hõlbustada struktuurset nihet tootmise, transpordi ja tarbimise jätkusuutlikemate mudelite poole.
See viitab ka paindlike toote- ja tööjõuturgude ning Lissaboni tegevuskava märkimisväärsusele ning madala süsinikusisaldusega ja kõrge energiatõhususega majandusele ülemineku tähtsusele.
Kuid ma usun, et ei ole selgelt ühte vastust neile küsimustele.
Siiski, meie pakutav raamistik koos energia- ja kliimamuutuse paketiga ning energia siseturu paketiga on selgrooks, sest mida varem see vastu võetakse, seda tugevam see on ning tekib rohkem konkurentsi ja hinnad muutuvad tarbijate jaoks madalamaks.
Samal ajal me peaksime olema avatud ja ausad ning ütlema inimestele: ärge lootke, et naftahinnad langevad tagasi tasemele 20 USA dollarit barreli kohta.
See tähendab, et igaüks meist peaks muutma ka oma käitumist, sest osa sellest probleemist on meie käitumine, ja ma arvan, et me peaksime tegelikult pöörama tõelist tähelepanu oma igapäevaelus.
<D>
Härra juhataja, teid ei üllata, kui väljendan muret tugeva surve pärast, mida avaldavad EJKPga seotud raportid - eriti härra von Wogau oma, mis on täis valesid eeldusi Euroopa Liidu olemuse kohta ja sisaldab ambitsiooni luua ELi kontrolli all olev Euroopa armee.
Seal nähakse, tsiteerides sealset väljendit, Euroopa sünkroniseeritud relvajõude sammuna teel Euroopa integreeritud relvajõudude suunas.
Teisisõnu on see siis kindlasti Euroopa armee.
Nagu me kõik teame, ei loo EJKP sõjalist lisaväärtust.
See on poliitiline vahend integreeritud Euroopa edendamiseks.
Niisugusena tuleks seda ka näha.
Olen kaua aega väitnud, et Euroopa Liidu kasulik roll võiks olla anda tsiviilvahendeid kriisiohjamiseks ja konfliktijärgseks ülesehituseks.
Sellest oleks tõesti abi.
Muide, mitte ükski sõjaväeohvitser, keda mina tunnen, ei kujuta ette, et selliseid konflikte nagu Afganistani puhul saaks lahendada üksnes sõjaliste vahenditega.
Ei ole midagi uut selles, mida nüüd moodsalt nimetatakse kõikehõlmavaks lähenemisviisiks.
Meie kutsusime seda südameks ja hingeks.
Seega on täiesti vale - tegelikult pettus -, et EL püüab oma osalemist militaarküsimustes õigustada, pretendeerides kõikehõlmavale lähenemisele kui enda omale, nagu see oleks mingi ELile ainulaadselt omane müügiartikkel.
ELi jaoks oleks aus ja arukas lähenemisviis jätta kaitseambitsioon EJKPst välja ning keskenduda tsiviilpanusele.
Siis saaksid Euroopa ja tema liitlased ehk keskenduda oma sõjalisele panusele NATOsse, taaselustades atlandiülest liitu eesseisvateks rasketeks aastateks, ilma et ELi topelttegevuskava seda segaks.
Otseseks probleemiks on see, et ELi ambitsioonid hakkavad nüüd NATOt saastama, ning ma olen tõsiselt mures, et see mõjutab ka NATO 60. aastapäeva tähistamist.
Siiani Ühendkuningriigi valitsusministrid eitavad, et midagi sellist on toimumas.
<D>
(PT) Proua juhataja, volinik, daamid ja härrad, sooviksin alustada, õnnitledes härra Stockmanni tema avatuse ja kompromissivalmiduse puhul käesoleva suurepärase raporti ettevalmistamisel, mida kohaldatakse otse enam kui viie miljoni reisijaga lennujaamade suhtes ja konkreetselt Faro ja Lissaboni lennujaamade suhtes minu kodumaal.
Parlament ja nõukogu peavad kõnealuse ettepaneku vastu võtma, sest see tagab mittediskrimineerimise lennujaamatasude osas, v.a vajaduse korral ja vastavalt asutamislepingule.
Tuleks kehtestada lennujaama juhtorganite ja lennujaama kasutajate vahelise konsulteerimise kohustuslik kord.
Kõik tasude erinevused hakkavad olema läbipaistvad ja põhinema selgetel kriteeriumidel.
Lennujaamad hakkavad sama teenuse eest võtma sama tasu, ehkki lennujaama kasutajatele võidakse kasutatava teenuse kvaliteedi alusel teha allahindlusi tingimusel, et avalike, läbipaistvate ja objektiivsete tingimuste alusel saavad seda allahindlust kasutada kõik lennujaama kasutajad.
Allahindlusi võib pakkuda ka kasutajatele, kes kooskõlas konkurentsiõigusega avavad uusi lennuliine.
Tuleks luua riiklik sõltumatu järelevalveasutus, mis sekkuks, kui tasude suhtes tehtud otsuse üle tekib vaidlus.
Peaks olema lubatud kasutada stiimuleid uute liinide käivitamiseks, mis ühendavad ebasoodsamaid ja äärepoolseimaid piirkondi.
Lõpuks, liikmesriikidel peaks olema võimalus lubada lennujaamade võrgustiku eest vastutaval juhtorganil juurutada kõnealuse võrgustiku jaoks ühine tasude kehtestamise süsteem.
Proua juhataja, selle uue direktiiviga võimaldavad meie lennujaamades tulevikus võetavad lennujaamatasud kõigile võrdse juurdepääsu õhutranspordile, ja seda isegi äärepoolseimates piirkodades, näiteks seal, kust mina pärit olen.
See on eriti tähtis piirkonnas, nagu minu kodupiirkond, kus õhutransport on ainus saabumise või lahkumise viis.
Seetõttu ma loodan, et käesolev ettepanek võetakse homme vastu ja et komisjon ja nõukogu kiidavad selle korrakohaselt heaks.
<D>
Härra juhataja, kui täna õhtul siit ära läheme, sõidab enamik meist musta autoga.
Tegemist on kvaliteetautode ja -juhtidega, ning teame, et need juhid on väga professionaalsed.
See on tuntud kvaliteet.
Nad vastavad kriteeriumidele.
Kuigi osaliselt nõustusin Inglise härraga mõne aja eest, kui ta kurtis ülemääraste õigusaktide üle - mõnikord vastab tõele, et toodame liiga palju õigusakte - kahetsen siiski, et ELi juurdepääs kutsealastele eeskirjadele ei laiendatud taksodele, sest kõik me kasutame erinevates liikmesriikides taksosid ning nende kvaliteet on väga erinev.
Kui taksoga sõidate, on usaldusväärsus väga oluline, nagu ka kvaliteet - teadmine, mida oodata.
Samuti on tegemist ohutusküsimusega.
Te olete tihti üksinda autos võõras ümbruses.
Takso on samuti paljude jaoks meist esimeseks kokkupuuteks uues riigis, seega oleks loogiline, et juhid teatud Euroopa kriteeriumidele vastaks.
Samuti tähendab see, et kui nad oleks professionaalsed, haritud ja teaksid, kuhu sõidavad, poleks vaja meil karta tegelikust kõrgema hinna küsimist.
On riike, nagu Saksamaa, Rootsi, Sloveenia ja Soome, kus riiklikud eeskirjad on antud küsimuses väga ranged ning taksojuhi kutseala toimib hästi.
Londoni taksod on samuti oma kvaliteedi poolest tuntud.
Peaksime neid parimaid tavasid jagama.
Ent vahepeal, kui ootame antud taksojuhi kutseala kriteeriume käsitlevat õigusakti, peaksime võib-olla õigusloomega endale ette nägema korralike jootrahade andmise juhtidele, kes meid õhtuti koju viivad.
<D>
(DE) Härra president, tahaksin teha sarnase ettepaneku.
Ma olen rabatud, et vähemuste õigusi kasutatakse sellisel moralistlikul moel.
Ligikaudu üheksat juudi tähtpäeva pole võimalik tähistada, kuna need langevad tööpäevadele.
Sama kehtib ka 13 protestantliku tähtpäeva kohta.
Avaistung toimub 14. juulil.
See on üks tähtsamaid ilmalikke pühasid.
Kas me saame 14. juulil Prantsusmaal töötada, kui me austame Prantsuse revolutsiooni aastapäeva?
Minu arvates on see võimatu ja kohatu.
Ka see vajab muutmist, palun!
(Aplaus)
<D>
kirjalikult. - (GA) Soovin teha ettepaneku, et regionaalarengukomisjon teeks algatuse ja avaldaks survet eesmärgiga edendada võimalust ühineda Euroopa territoriaalse koostöö rühmitusse poliitikate päevavalgele toomiseks.
Uute Euroopa territoriaalse koostöö rühmituste eesmärgiks on õigusaktide jõustamine liikmesriikides, uue dünaamika loomine piiriüleses koostöös ja enesekindlama koostöö piiride taga.
Minu jagatud kodumaal võivad olulist rolli mängida sellised algatused ja teised ELi toetusskeemid, mille eesmärgiks on Iirimaa jagamise vaenuliku mõju leevendamine.
Toetan täielikult mõistlikult piiriülesest koostööst kaugemale mõtlemist, kuna see on Euroopa ideaal.
Iirimaal oleks väga vaja uurida iga piiriülese koostöö rada, sest meie piirid on vaestes maakondades ja arengutase on madal.
Oleme veetnud palju aega venitades ja ettekäändeid leides.
Liikmesriikidel on kohustus aidata piirialadel rakendada Euroopa territoriaalse koostöö rühmituse õigusakte nii kiiresti kui võimalik.
<D>
kirjalikult. - (NL) Jalustrabav arv - 5,5 miljonit noort ehk 21,4% kõikidest alla 25 aasta vanustest noortest on hetkel töötud.
See on peaaegu kaks korda kõrgem keskmisest tööpuuduse määrast.
Euroopa vaesuse ja sotsiaalse tõrjutuse vastu võitlemise Euroopa aastal ei tule Emilie Turuneni praktilised ettepanekud päevagi liiga vara.
Peame ennetama terve põlvkonna noorte sotsiaalset tõrjutust ning Euroopa majandusliku ja sotsiaalse tuleviku ohtu seadmist.
Pärast nelja kuud töötu olemist peaks igal noorel olema õigus saada töökoht või tasustatud väljaõpe, koolituskursus või kombinatsioon neist kahest.
Peaks olema kvaliteediharta, mis tagab, et väljaõpe pakub mõistliku sissetuleku ja on piiratud kestusega.
Lisaks nõutakse resolutsioonis Euroopa Sotsiaalfondist 10% reserveerimist projektide jaoks, mis aitavad noortel tööd leida.
Peale selle peaks Euroopa Komisjon tagama, et olemasolevate õigusaktidega eri liikmesriikides ei diskrimineerita noori ning neile tagatakse juurdepääs sotsiaalsetele hüvedele seoses tööhõivega.
Pikaaegse töötuse mõju noore inimese enesehinnangule ja optimismile tuleviku suhtes on hävitav.
Selle käsitlemine on oluline ülesanne vastutustundlike poliitikute jaoks.
<D>
(NL) Härra juhataja, arutame siin täiskogus taas kord loomade vedamist ning taas kord jõuame kahele järeldusele.
Esiteks on praegused õigusaktid kaugel maas parlamendi ambitsioonidest, mis on sätestatud minu eelkäija Albert Jan Maati raportis, kes minu arvates tegi õigesti, eristades tapmisele määratud loomi ja teisi loomi.
Tõepoolest on astutud samme juhtide koolitamise, paremate transporditingimuste ja GPSi kasutamise valdkondades, kuid nendest kindlasti ei piisa.
Teiseks on järelevalve endiselt kõnealuse õigusakti Achilleuse kand.
Euroopa-poolne järelevalve jätab soovida ja on endiselt suures osas korraldatud riiklikul tasandil.
Seetõttu on tungiv vajadus sõlmida kokkuleppeid kaebuste käsitlemise ja piiriülese tõendusmaterjali kogumise kohta.
Samuti tahaksin näha, et Toidu- ja Veterinaaramet suurendaks oma järelevalvealaseid jõupingutusi.
Minu muudatusettepaneku teha selleks eelarvemenetluses kättesaadavaks rohkem rahalisi vahendeid on muuhulgas tagasi lükanud Euroopa Komisjon.
Isegi praegu viitab Euroopa Komisjon riiklikele aruannetele, mida ta hindab paberil.
Kas Euroopa Komisjon eelistaks pesta oma käed sellest küsimusest puhtaks selle asemel, et tagada tegelikku üle-Euroopalist seiret, sihtjärelevaatusi Euroopa inspektorite poolt ja Euroopa järelevalvet?
Muud parandused, mis tuleb praegustesse õigusaktidesse teha, on järgmised: rohkem ja paremini varustatud puhkekohti Euroopa Liidus ja sellest väljaspool, konkreetsemaid kliimatingimusi erinevatele loomatõugudele ning, viimaseks, peame hakkama töötama satelliitsüsteemide kohustusliku kasutamise nimel koos volitatud personali juurdepääsuga kesksele andmebaasile.
Vaatamata puudulikule Euroopa ülevaatele kõnealuse õigusakti tegeliku rakendamise kohta, kuuleme loomulikult teatavaid kuulujutte, näiteks Austriast, kus kohalik inspektor näeb väidetavalt palju tühje veokeid sõitmas näiteks Poola ja Tšehhi Vabariigi suunas, aga ta ei näe täis sõidukeid naasmas suunaga Lõuna-Euroopa poole.
Kas see tähendab seda, et kui need veokid on täis, otsustavad nad sõita ümber Austria - ehk selleks, et vältida seal kehtivaid rangemaid järelevalve-eeskirju, võrreldes ümbritsevate riikidega?
Minu jaoks näitab see seda, et õigusakti kohaldatakse liikmesriigiti väga erinevalt.
Teine probleem on loomaarstide roll, kes peavad transpordi eest allkirja andma.
Volinik, mõnel juhul ei ole need loomaarstid muud kui templimasinad.
Ükski täie mõistuse juures olev inimene ei kirjutaks ju alla hobuste vedamise kavale Rumeeniast Lõuna-Itaaliasse, mis peaks kestma 24 tundi?
Viimase 500 km läbimiseks sellest reisist kuluks vastavalt transpordikavale 2,5 tundi.
See paneb mõtlema, kas neid loomi veetakse Ferrariga.
Lõpetuseks, nüüd veetakse noori loomi, eelkõige näiteks kutsikaid, üle kogu Euroopa, ilma et oleks kehtestatud ühtegi õigusakti.
Seetõttu tahaksin tungivalt nõuda, et Euroopa Komisjon küsimust uuriks.
Oleme siin täiskogus oma kodutöö teinud; nüüd ootame huviga komisjoni ettepanekuid enne siinse täiskogu ees olevaid valimisi.
<D>
Hr juhataja, finantskriis tormab edasi ja eurotsooni riigid puutuvad kokku majandusliku surutisega.
Vastus, mida on meile korduvalt öeldud, on see, et me vajame rohkem regulatsiooni, et panna finantssektor paremini tööle.
Kuid meil on praegu probleem ja eeskirjade muutmine pärast probleemi kerkimist ei aita meid selle probleemi osas.
Ma kutsun liikmeid kaaluma täiesti erinevat reageerimist praegustele majandusraskustele.
Need on signaaliks, et me ei saa jätkata sellistena, nagu me praegu oleme, ja et tänu laenule, mis on olnud liiga odav, ja impordile, mis on olnud liiga odav, oleme kõik elanud üle oma võimete ning me ei saa jätkata tarbimist samal määral.
Kohanemine on valulik, kuid see on vajalik ja neil rasketel aegadel on veel üks sõnum, mis on isegi silmapaistvam, kuid mida ei võeta neis institutsioonides kuulda.
See seisneb selles, et EL ei saa jätkata oma massiivsete seadusandlike programmidega näiteks tervishoiu ja ohutuse, tarbijakaitse, sotsiaalse võrdsuse nimel, sest kõikide nende skeemide peamine mõju on lisada kulusid ja lõhkuda tootlikku tegevust, millest meie enda heaolu sõltub.
Neil rasketel aegadel on üks sõnum, mida tuleks kuulda võtta: Euroopa riigid ei saa enam lubada endale Euroopa Liitu, selle institutsioone ja seadusandluse tohutuid hulki.
<D>
komisjoni liige. - Kui Teil midagi selle vastu ei ole, alustaksin ma teisest küsimusest, kuna selle kohta on olemas rohkem õiguslikku alust, millest lähtuvalt Teile vastata.
Komisjon on juba arvanud siseturu kaupade paketti õigusakte, mis sisaldavad nõuet, et ettevõtjatel peavad olema vajaduse korral ette näidata tarnija andmed.
See võimaldab suurendada kauba identifitseerimise võimalust ja omada selget märgist esmajoones sellest, kes on tootja ja samuti ka kes on tarnija.
Globaalne kett muutub üha pikemaks ja pikemaks ja enam ei ole ühtki eset, mille kohta me võiksime olla täiesti kindlad, et see on toodetud ainult ühes riigis.
Ma saan Teie küsimusest aru, kuid ma arvan ka, et meil on tarvis tõsta teadlikkust ja muuta vanemad valvsamaks, sest alati leidub kelmidest kaupmehi.
Me peame tõstma teadlikkust jaekaupmehe kontrollimise suhtes ja ainult usaldusväärselt kaupmehelt ostmise suhtes ja ka selle suhtes, mis puutub toote markeeringu kontrollimisse.
Kuna keegi ei saa seda vastutust meie kui tarbijate õlgadelt võtta, ma usun, et meie seisukoht on absoluutselt arvestatav ja olen nõus, et mitte ainult tootja nimi, vaid ka spetsiifiline teave peab olema nähtav etiketil, eriti kui tegemist on mänguasjadega.
Ka esimesena küsitud küsimusega selle kohta, mida saame ette võtta seoses võltsimisega, annab siin tõmmata temaatilist paralleeli, kui ma olen Teie küsimusest õigesti aru saanud.
Kui kaup on võltsitud kaup, on see üks asi.
Võime kaupade võltsimise vastu võidelda intellektuaalse omandi õiguste kaudu ja samuti läbi tollitegevuse.
Ma võin Teile öelda, et meie tolliorganid on tõstnud kontrollisageduse kolm korda kõrgemale ülemaailmsest normist.
Maailma Tolliliidu nõuanne on kontrollida 3 % kaubast piiril ja sadamates, aga meie Euroopas kontrollime 10%.
Ma arvan ka,et oleks hea mõte meie teadus- ja arengutegevuse avardamisel teha järelevalve ja kontroll piiridel veelgi karmimaks, teha paremate tehniliste seadmetega tolliülevaatusi ja muid uuendusi, mida saaks kehtestada meie turule tulevate kaupade suhtes piiril.
Tahaksin samuti juhtida tähelepanu, et isegi kui kaup ei ole võltsitud ja sellel on selge "CE” markeering, ei tähenda see veel, et kaup vastaks tingimata kõigile direktiivi nõuetele.
Lisaks on vaja kinni pidada nn uue lähenemise direktiividest, mis sätestavad nõuded kauba tootmisele ja turu pideva järelevalve tagamisele ohutuse seisukohalt, sest mõnikord on ohutus isegi tähtsam või vähemalt sama tähtis ja ei ühti kauba tootmisviisiga.
Näiteks võib tuua sellesama magneti probleemi mänguasjades, millega me praegu tegeleme, st et kui me näeme, et olukord on muutunud, peame reageerima ja võtma meetmeid ohutuse nimel aga mitte pelgalt nõuete alusel, mida me oleme käskinud tootjal täita.
Kui me ühendame kaks nõuete komplekti - tootjale ja kaubale juba turul - siis on meil paremini kaitstud tarbijad.
Teema: Toidukaupluste liigkasuvõtmine
Enamik liikmesriikide kogeb väga sageli toiduainehindade märkimisväärseid kõikumisi, kuna kauplused saavad ära kasutada massilise tarbimise perioode nagu riiklikud pühad.
Piim on eriti üks pidevalt kerkiva hinnaga produkt kõigis liikmesriikides.
Kas komisjon kontrollib toiukaupluste ja supermarketite äritegevust tipptarbimise perioodidel?
Kas ta teeb koostööd liikmesriikide tarbijakaitse organisatsioonidega tõhusa lahenduse leidmiseks liigkasuvõtmisele?
<D>
nõukogu eesistuja. - Detsembris 2008 lepiti Poznańi konverentsil kokku 2009. aasta tööprogramm, milles määrati selgelt kindlaks sammud, mis tuleb teha 2009. aasta detsembris Kopenhaagenis toimuvaks kliimakonverentsiks.
Poznańist läkitati ka sõnum, et praegust finantskriisi ei tohiks võtta mitte kliimamuutuse vastaste lisameetmete takistusena, vaid järjekordse võimalusena muuta põhjalikult meie majandussüsteemi ja liikuda vähem CO2 heitkoguseid tekitava majanduse poole.
Sellele vaatamata peame endale teadvustama, et see ei ole meie jaoks lihtne.
Majandussurutis mõjutab asjaomaste sidusrühmade valmidust katta CO2 heitkoguste vähendamise kohustustest tulenevaid lisakulusid ning leevendus- ja kohanemismeetmete kulusid.
Eesistujariik Tšehhi kavatseb jätkata jõupingutusi rahvusvahelisel tasandil, et jõuda detsembris Kopenhaagenis eduka kokkuleppeni.
Nagu teate, võttis nõukogu eelmisel nädalal jätkuna komisjoni teatisele "Ulatuslik kliimakokkuvõte - eesmärk Kopenhaagenis” ja Euroopa Parlamendi loodud kliimamuutuste ajutise komisjoni tööst lähtudes vastu selleteemalised järeldused, arendades seeläbi edasi Euroopa Liidu seisukohta 2012. aastale järgnevat perioodi hõlmava ulatusliku kokkuleppe suhtes.
Eelseisval Euroopa Ülemkogu kohtumisel loodetakse kokku leppida ka peamistes poliitilistes sõnumites.
Lisaks ühisele arusaamale pikaajalistest leevendus-, kohanemis- ning ka tehnoloogiameetmetest on pikaajalise ja tõhusa kliimapoliitika jaoks sobivate rahastamisvahendite leidmine Euroopa Liidu positsiooni jaoks võtmetähtsusega ja määrab suuresti ära Kopenhaageni konverentsi edukuse.
Euroopa Liit on juba alustanud aktiivset tutvustamistegevust nii põhiliste läbirääkimispartnerite hulgas kui ka peamistes kiiresti areneva majandusega riikides, samuti USA valitsuses, kes on juba väljendanud oma valmisolekut asuda küsimusega taas tulemuslikult tegelema.
Eesistujariik on USA uue valitsusega juba korra kohtunud ja kavandab korraldada niipea kui võimalik ka järgmisi mõttevahetusi.
Kliimamuutus on üks teemasid, mida arutatakse 5. aprillil Prahas toimuval Euroopa Liidu ja USA mitteametlikul tippkohtumisel.
Esimesed Washingtonist kostuvad signaalid on igatahes julgustavad, mistõttu on eriti oluline tagada Euroopa Liidu ja USA hea koostöö, et meie seisukohad oleksid võimalikult kaugeleulatuvad ja et sellest tulenevalt järgiksid peamised kiiresti areneva majandusega riigid meie eeskuju.
Et Euroopa Liidu jõupingutused kliimamuutusega võitlemisel annaksid tulemusi, on täiesti möödapääsmatu kaasata ka teised peamised CO2 tekitajad kogu maailmas.
Seepärast ongi G8 tippkohtumisele kutsutud mitmed sellised riigid - Lõuna-Aafrika, Egiptus, Hiina, India, Austraalia, Mehhiko, Brasiilia, Indoneesia ja Lõuna-Korea.
Mis puutub kliima- ja energiapaketti, siis Euroopa Liit saatis 2008. aasta detsembris selle vastuvõtmisega väga jõulise poliitilise sõnumi kõigile oma läbirääkimispartneritele kogu maailmas.
Nüüd algab selle paketi elluviimine, mis tähendab palju tehnilist tööd.
Nõukogu on teadlik vajadusest määrata veelgi üksikasjalikumad kriteeriumid, mida Euroopa Liit soovib kohaldada, liikudes heitkoguste 20% vähendamise eesmärgist 30% eesmärgini, ning kaalub praegu täiendavaid jõupingutusi ja võimalike riiklike meetmete arendamise sobilikkust, lähtudes komisjoni teatisest.
Asjaomane tekst on esitatud ka 2. märtsi 2009. aasta keskkonnanõukogu kohtumise järeldustes.
<D>
Kõigepealt on mul mitu tähelepanekut, viis lühikest punkti.
Neljapäev, 27. jaanuar on Natsi-Saksamaa koondus- ja hävituslaagri Auschwitz-Birkenau vabastamise 66. aastapäev.
Igal aastal austame sellel kuupäeval üle miljoni seal mõrvatud inimese mälestust.
See annab meile jõudu tegemaks koostööd, et rajada ühendatud Euroopa rahuga täidetud tulevik - sellise Euroopa, mis taolisi õudusi enam läbi ei ela.
Teiseks, 13. jaanuaril tähistasid leedukad verise pühapäeva 20. aastapäeva.
Sel kuupäeval püüdis Nõukogude armee kukutada iseseisva Leedu demokraatlikult valitud valitsust.
Leedukad kaitsesid oma vabadust ning naudivad nüüd Euro-Atlandi ühenduse liikmetena võrdseid õigusi.
Selle aastapäeva meenutuseks - aastapäeva, mis on Euroopa jaoks oluline, väljendame täna solidaarsust valgevenelastega, kes on samuti meie naabrid ning kes ootavad endiselt, et vabadus ja demokraatia nende riiki jõuaks.
Kolmandaks, 2010. aasta 23. detsembril ratifitseeris Euroopa Liit Ühinenud Rahvaste Organisatsiooni puuetega inimeste õiguste konventsiooni.
Konventsioon võimaldab koos Euroopa Komisjoni puuetega inimeste strateegiaga 2020. aastaks tagada võrdsed tsiviil-, poliitilised, ja majanduslikud õigused liidu 80 miljonile kodanikule, kelle elu osaks on mingisugune puue.
Neljandaks tahan korrata, et oleme tõsiselt mures Hiina juristi Gao Zhishengi kadumise pärast.
Viimaste aruannete kohaselt koheldakse teda halvasti ning piinatakse.
Euroopa Parlament on Gao Zhishengi juhtumit juba mitu korda arutanud.
Täna kutsun Hiina ametkondi üles avaldama teavet tema kinnipidamiskoha ning tervisliku seisundi kohta.
Lõpetuseks, pärast meie viimast jõulueelset kohtumist lõppes Belgia eesistumisperiood ning Euroopa Liidu Nõukogu on asunud juhtima Ungari.
Parlamendi osaistungijärgu ajal arutleme mõlema eesistumise üle.
Meie viimasest kohtumisest alates on toimunud ka olulisi poliitilisi sündmusi.
Ma pean silmas Valgevene valimisi ning hiljutisi kokkupõrkeid Tuneesias.
Mõlemad teemad on ka meie istungjärgu tööplaanis.
Tuletan ka kõigile meelde, et jõuluperioodi viimastel nädalatel toimusid mitmed rasked looduskatastroofid.
Tunneme kaasa ohvrite perekondadele ning avaldame kaastunnet neile ja katastroofidest mõjutatud riikide valitsustele.
<D>
(FR) Hr president, tahaksin pöörata parlamendi tähelepanu kahe Nigeerias vahi all viibiva Prantsuse ajakirjaniku, Pierre Creissoni ja Thomas Dandois saatusele.
Neid süüdistatakse riigi julgeoleku kahjustamises, mille eest võidakse Nigeerias määrata surmanuhtlus.
Pole kahtlustki selles, et keelatud alale sisenedes rikkusid need kaks ajakirjanikku ja nende autojuht Al-Hassane Nigeeria seadusi.
Siiski arvan, et see samm oli ajakirjanduse seisukohast lähtudes põhjendatud, kuna ajakirjanike eesmärk oli anda teavet Tuaregi mässust, samuti oli neil plaanis naasta pealinna, et esitada küsimusi ametivõimudele - niiviisi oleks neil sündmustest olnud võimalikult hea ülevaade.
Seepärast leian, et meie jaoks on oluline selles olukorras midagi ette võtta, et aidata neid kahte ajakirjanikku: esiteks seepärast, et neid ähvardab surmanuhtlus, karistus, mis on ülekohtune, pidades silmas nende tegutsemise eesmärke, ja teiseks seepärast, et oleme Nigeeriaga sõbralikes suhetes ning see on riik, kellele me osutame palju abi.
Taolisest käitumisest võib kujuneda suhtumine, mida see riik pole ära teeninud.
Usun, hr president, et teie ja minu kolleegid suudaksite olla oluliselt abiks, kui ühinete president Tandjale suunatud kaalutlusele üleskutsuva armuandmise palvega, mille eesmärgiks on taotleda kahe ajakirjaniku vabastamist.
Nad rikkusid küll Nigeeria seadust, kuid niivõrd pikaaegne vangistus pole nende tegutsemise eesmärke silmas pidades õigustatud.
<D>
nõukogu eesistuja. - (PT) Ma just ütlesin, et direktiivi ettepanek, kus seda teemat käsitletakse, on praegu läbivaatamisel nõukogus ja Euroopa Parlamendis.
Kuna ettepanekud pole veel heaks kiidetud, ei saa ma täpselt öelda, missuguseid meetmeid direktiiv pakub nõrgimate indiviidide kaitseks, kes vajavad seda kõige enam.
Aeg näitab.
Direktiivi ettepanek käsitleb vajadust kaitsta kõige nõrgemaid.
Samuti võin ma kindlalt öelda, et kui Portugali presidentjuur räägib illegaalse immigratsiooni küsimusest, siis me ütleme alati, et sellevastane võitlus on rajatud kahele põhimõttele: solidaarsus ning austus inimeste vastu ning austus selle humanitaarse tragöödia vastu, mis on siin fenomeni taga.
Me ei tohiks kohelda inimesi kui asju ning Portugal ei saa kui eesistuja või liikmesriik aktsepteerida, et humanitaarset tasandit ignoreeritakse või peetakse teisejärguliseks nendes küsimustes.
See on meie põhimõtteline positsioon eesistujariigina, see on meie põhimõtteline positsioon Euroopa Liidu liikmesriigina ning see on positsioon, millest me ei tagane mitte mingil tingimusel.
Teema: Euroopa julgeolekustrateegia
Missugused tulemused Euroopa julgeolekustrateegia elluviimisest on täna nähtavad?
Täpsemalt, missuguseid tulemusi on andnud turvatsooni laiendamine Euroopa äärealadele?
Kas nõukogu on rahul strateegiatega "Rahu regionaalse integratsiooni kaudu” ning "Regionaalne integratsioon rahu kaudu” Euroopa Liidu geopoliitilisel mõjualal?
<D>
(ET) Kui ma Brüsselis hommikuti parlamendi hoonesse lähen, siis vaatab suurelt plakatilt mulle otsa Aung San Suu Kyi oma kurbade silmadega, ja ma pean ütlema, et ma tunnen igal hommikul väga piinlikku jõuetust.
Meie resolutsioonidel, mida me siin peaaegu ühehäälselt oleme vastu võtnud, ei ole mitte mingit mõju olnud.
Kui ma täna siin kuulasin nii komisjoni kui ka nõukogu esindaja sõnavõttu, siis ma panin tähele sellist retoorikat: "Me loodame, me soovime, me arvame, me muretseme”.
Kas see ei ole mitte liiga tagasihoidlik suhtumine sellisesse režiimi?
Ilmselt peaksime me ühehäälselt ja palju jõulisemalt väljenduma.
Kuidas edasi?
Me jõuame ikka ja jälle eesmärgistatud majandussanktsioonide juurde.
Ma arvan, et see on ilmselt ikkagi ainuke lahendus seda režiimi mõjutada ja loomulikult ka väga hoolega jälgida, kuhu läheb meie arenguabi.
Meie raha peab olema seotud väga konkreetsete muudatustega selles ühiskonnas.
<D>
kirjalikult. - (DE) Selle omaalgatusliku raportiga tunnistatakse asjaolu, et põllumajandus on maailma toiduga kindlustatuse tagamise kontekstis strateegilise tähtsusega.
Piisab vaid põgusast pilguheitest tulevikku, et mõista, kui tungiv on vajadus meetmete järele.
Ekspertide hinnangul kahekordistub ülemaailmne nõudmine toiduainete järele 2050. aastaks.
Põllumajandusel peab olema võimalik täita kasvava rahvastiku nõudmist ohutu ja piisava toidu järele.
Samal ajal vajavad lahendamist piiratud loodusvarade, kõrge energia hinna ja kliimamuutuse tagajärjel tekkivad probleemid.
Toetan raportit, milles on selgesti öeldud, et toiduga kindlustatus on ka Euroopa Liidu jaoks keskse tähtsusega teema, mis nõuab individuaalsete poliitikavaldkondade kooskõlastamist.
Ainult juhul, kui põllumajanduspoliitika, arengupoliitika, kaubanduspoliitika, finantspoliitika, energiapoliitika ja teadusuuringutega tegelevad valdkonnad teevad koostööd, on edusammud võimalikud.
Seetõttu peavad olema ühise põllumajanduspoliitika põhieesmärgid põllumajandustootjate sissetuleku ja piisava kvaliteetse toiduga varustatuse garanteerimine.
Põllumajandussektori tugevalt kõikuvad hinnad on tingitud ikaldusest, spekuleerimisest ja kaubandusele keskendumisest ning need on olulised ebakindlust tekitavad tegurid.
Sekkumine ja varude loomine on kriisimehhanismid, mis teevad lõpu turu kuritarvitamisele ja spekuleerivatele tehingutele.
On oluline, et need turusekkumise mehhanismid mängivad keskset rolli tulevases ühises põllumajanduspoliitikas.
Teine tähtis punkt on ettepanek toiduvarude ja eriolukorra varude ülemaailmse süsteemi väljatöötamise kohta.
<D>
fraktsiooni ALDE nimel. - (DA) Härra juhataja, volinik, meie Euroopa Demokraatide ja Liberaalide Liidu fraktsioonis oleme alati kogu südamest toetanud ELi transpordistrateegiat, mille eesmärgiks on tugevdada raudteetransporti nii reisijateveo kui kaubaveo osas.
Parimad vahendid selleks on liberaliseerimine ja vabam konkurents, mis sunnivad raudtee-ettevõtjaid huvituma rohkem klientide huvidest.
Suurenenud konkurents rajab teed, et raudteetransport muutuks konkurentsivõimelisemaks ja finantsiliselt jätkusuutlikumaks ning samas tagame võrdse konkurentsi teiste transpordivormidega.
Sellele mõeldes vaadatakse loomulikult teemakse.
Sel aastal jõustus esimene raudteepakett kaubaveo liberaliseerimisega ning täna õhtul kaalume kolmandat raudteepaketti käsitlevat kompromissi, millega laiendatakse liberaliseerimist, ehkki palju tagasihoidlikumalt, kui see meile fraktsioonis ALDE meeldinud oleks.
Teisest küljest on reisijate õigused tagatud ning kokkuleppele on jõutud vedurijuhtide ühises koolitamises, kes on loomulikult väga tähtsaks elemendiks tõhusama piiriülese rongiliikluse loomisel.
Nagu ka minu fraktsiooni kuuluv rongipersonali sertifitseerimise direktiivi käsitlenud raportöör, sooviksin eriti tänada raportööri härra Savary'd saavutatud tulemuste eest.
Minu fraktsioon rõhutas eriti asjaolu, et rahastamise osas on leitud mõistlikud lahendused.
Seepärast on meil hea meel, et koolituskulud hüvitatakse, kui vedurijuht vahetab töökohta peagi pärast koolituse lõppemist.
Kõnealune koolitus on ikkagi kallis ning me ei tohi kehtestada süsteemi, mille alusel mõned raudtee-ettevõtjad lasevad teiste seljas liugu ja hoiduvad süstemaatiliselt koolituskuludest oma õiglase osa maksmisest, värvates värskelt koolitatud personali teistest ettevõtetest.
Hõlmatava personali osas on meil hea meel asjaolu üle, et esialgu on hõlmatud vedurijuhid ning 30 kuu jooksul hinnatakse ülejäänud ohutusega seotud personali kaasamist.
Raske oli jõuda kokkuleppele selles osas, millised vedajad peaksid olema reisijate õigustega kaetud.
Parlamendis oleme väitnud, et kaetud peaks olema riiklik transport ja mitte ainult 5% piire ületavast reisijateveost.
Saavutasime selle ning leitud on ka valem, mis tagab, et reisijatel oleksid põhiõigused.
See on tähtis.
Mul on siiski raske mõista, miks reisijate õiguseid ei saa laiendada kogu raudteemajandamisele.
Kõnealuse õigusaktiga ja reisija õiguseid käsitlevate parlamendi ettepanekutega seotud töö on tegelikult inspireerinud raudtee-ettevõtjaid minu riigis, Taanis, rakendama vabatahtlikult eeskirjad reisijatele hüvitiste maksmise kohta.
See tähendab, et tööle ja töölt koju sõitjatel on nüüd samuti õigus hüvitisele, kui neid mõjutavad hilinemised, mida ei juhtu muidugi sageli.
Tööle ja töölt koju sõitjad on väga tähtsad, me tagame head tingimused ja selle, et nad kogevad raudteed kui head alternatiivi teistele, rohkem energiat nõudvatele transpordiliikidele.
Läbirääkimiste jooksul sai väga selgeks, et soov muuta raudtee-ettevõtjate raamtingimusi ELis kutsub esile tugevaid emotsioone.
Ühest küljest meeldiks meile kõigile, kui raudteetransporti oleks rohkem.
Teisest küljest aga valitsevad märkimisväärsed kahtlused, et riiklikud ettevõtted ei suuda konkurentsiga toime tulla.
Lisaks sellele ei olda raudtee-ettevõtetes ega ametühingutes alati väga entusiastlikud muutuste osas.
Siiski on ka mõned raudtee-ettevõtjad, kes võtavad väljakutse vastu ning kaasajastavad ja loovad uusi organisatsioonilisi vorme, mis tagavad tõhusa uksest ukseni transpordi erinevate transpordiliikide kasutamise kaudu.
Selline on loomulikult ka tulevik.
Poliitikutena kehtestame raamistikke, mis tagavad, et neil, kes soovivad pakkuda konkurentsivõimelisi, tõhusaid ja kaasaegseid transporditeenuseid, on selleks vajalik võimalus.
Ma mõistan täielikult neid, kes võitlevad oma vanade privileegide säilitamise eest, kuid see ei ole tegevuskava, mida meie, poliitikud, järgima peame.
Me tagame atraktiivse, tõhusa ja ohutu raudteetranspordi.
Tunnen, et saavutatud tulemus on samm edasi ning ma sooviksin tänada kõiki kolme raportööri nende jõupingutuste eest.
Samuyi sooviksin tänada volinik Barrot'd tema fundamentaalse rolli eest selle sammu tegemisel Euroopa raudteetranspordi tõhususe parandamise rajal.
<D>
- Proua juhataja, alati on meeldiv olla teiega hääletuse selgituste juures.
Inimesed hakkavad varsti kõnelema.
Praegune finantskriis on rõhutanud probleeme, mis kaasnevad niivõrd pikaajalise finantsraamistikuga.
Kes oleks osanud paari aasta eest ette näha, kui suurt kahju suudavad laenukriis ja selle tagajärjed tekitada.
Usun, et see läbivaatamine annab meile siin Euroopa Parlamendis hea võimaluse ja paljastab ühe probleemi.
Ilmnenud probleem on tegelikult selline, mille oleme ise põhjustanud.
Meil on uus tööstusharu, mis on loodud Brüsselis.
See ei ole tootev tööstus, kuigi see pakub mõningaid töökohti.
See on lobistide ja eriti valitsusväliste organisatsioonide eestveetav tööstusharu.
See on üsna pahaendeline tegevusala.
See on suures osas isetekkeline.
Komisjon konsulteerib valitsusväliste organisatsioonidega mingil teemal, valitsusvälised organisatsioonid kutsuvad üles võtma meetmeid, nad teevad Euroopa Parlamendi liikmete juures lobitööd, et saada sellele üleskutsele poliitiline toetus, komisjon viib lõpuks ellu programmi sel teemal ning - jah, arvasite õigesti! - valitsusvälised organisatsioonid, kes ütlesid komisjonile, et seda programmi on vaja, üritavad seda ise juhtima hakata.
See oli raisatud võimalus, kuna oleksime võinud öelda, et me ei hakka seda tulevikus tegema.
<D>
Proua juhataja, ma tänan oma kolleegi pr Ana Gomesit tehtud töö ja kõikehõlmavate ja realistlike hinnangute eest.
Nagu raport näitab, on Hiina juba praegu Aafrika jaoks tähtis majanduslik ja poliitiline partner.
Aafrika arengu osas ma usun, et sel mandril on vaja palju tööd ära teha ja et Hiinat uue tegutsejana tuleks osalejana tervitada.
Mul on siiski hirm, et oma toetuse konstruktiivsetesse püüdlustesse - tervishoid, haridus, vaesuse vähendamine ja infrastruktuur - suunamise asemel jätkab Hiina kõnealusel mandril tragöödiatesse panustamist ja teeb seda relvadega kaubeldes ja õõnestades kõiki samme, mida Aafrika riigid astuvad demokraatia, hea valitsemistava põhimõtete ja inimõiguste austamise suunas.
Zimbabwesse relvi vedav Hiina laev seab taas kahtluse alla Hiina tegeliku pühendumuse Aafrika rahu ja julgeoleku saavutamisse panustamisel.
Paljud Aafrika riigid tervitavad koostööd Hiinaga, kuna majanduslike hüvedega ei ole seotud mingid poliitilised tingimused, aga EL peaks tõsiselt toetama nii Hiinas kui ka Aafrika riikides institutsioonide rajamist, inimõiguste edendamist ja läbipaistvamate eeskirjade kehtestamist loodusvarade kasutamise osas.
Hiljutised arengud on näidanud, et isegi juhtudel, kui valitsused on viimaste aastate jooksul muutunud avatumaks riigi rahade ja ressursside kulutamise osas, on nad pöördunud tagasi läbipaistmatuma halduse juurde.
ELil on kohustus aidata Hiinal saada arengukoostöös usaldusväärseks partneriks.
<D>
Maakogukondadest pärit inimesed on iseäranis ebasoodsas olukorras tööjõuturul konkureerides.
Euroopas ja eriti Poolas on märkimisväärseid erinevusi linna- ja maapiirkondade elustandardi vahel.
See kehtib just teenustele juurdepääsu osas.
Poola maapiirkondades on juurdepääs tänapäeva tehnoloogiatele nagu lairiba-Internetile poole keerulisem kui linnaspiirkondades.
Ühtekuuluvuspoliitika eesmärk peaks olema konkreetsete algatuste ettevõtmine elustandardite võrdsustamiseks teatud piirkondades.
Siin on väga oluline Maaelu Arengu Euroopa Põllumajandusfondist abi saamine väike- ja keskmise suurusega ettevõtetele rahastamise saamiseks.
Teatud riikide valitsused peaksid toetama väike- ja keskmise suurusega ettevõtteid, kõrvaldades halduslikud ja õiguslikud barjäärid ning tagades sobiva infrastruktuuri.
Need on olulised tingimused suurtest linnapiirkondadest kaugel asuvate piirkondade arenguks.
<D>
(PL) Proua juhataja, oleme meenutanud varasemaid õnnetusi - neid, mis on teada kogu Euroopas.
Mina esindan Poolat, riiki, kus hiljuti mälestati veel üht paljude inimeste surma kaasa toonud õnnetust, mis juhtus praamiga Jan Heweliusz.
Ohutus on väga tähtis.
On hea, et me vaatleme ohutust selle paketi osana.
See on hea pakett, ka numbriliselt, sest ta hõlmab seitset määrust.
Inimeste, laevade, vete ja isegi kaubanduse ohutus peaks olema ja on selles paketis kajastatud.
Seoses sellega pean härra Sterckxi raportit, mille puhul mul oli au olla raportööri abi, eriti heaks.
Jah, laevade seiret tuleb teha.
Proua Wortmann-Koolil on õigus, et me peame uurima võimalike õnnetuste põhjusi ja õnnetusi ära hoidma.
Lisaks olen arvamusel, et peaksime laevanduses jälgima lennunduses valitsevat olukorda, teisisõnu uurima ka selliseid olukordi, mil kokkupõrkest pääseti napilt, sest me võime hakata paremini mõistma ohtude tekke mehhanisme ja põhjusi.
Ma ei mõista härra Zīle seisukohta väikeste riikide eri- või eraldi kohtlemise suhtes ja ammugi ei suuda sellega nõustuda.
Mõistagi on Euroopa Liidu liikmesriigi suurusel tema lipu all sõitvate laevade arvuga vähe pistmist.
<D>
fraktsiooni ALDE nimel. - (NL) Hr president, ma sooviksin alustuseks tänada kõiki raportööre, kes on andnud oma panuse eelarve täitmisele heakskiidu andmise menetlusele.
Ma sooviksin kasutada minule antud kahte minutit, et arutada hr Jørgenseni koostatud komisjoni eelarve täitmisele heakskiidu andmise aruannet.
Kontrollikoda avaldas selle aruande 2007. aasta novembris ja aruanne oli tunduvalt parem kui eelmistel aastatel, tänu sellele, et sel korral tuuakse aruandes ära protsendid.
Seda tuleks jätkata ka edaspidi.
Kui aruanne avaldati, näis, nagu oleks komisjon triumfeerinud.
Aruanne ei ole veel kunagi nii hea olnud.
Kontrollikoda kiitis heaks 44% komisjoni kuludest.
Pean ütlema, et ei tundnud, nagu oleks aeg rahulolus lõõgastuda ja öelda: "See on parim, mida oleme kunagi teinud”.
Ei, me võime teha palju paremini.
Torkab silma, et komisjon eelmistes eelarve täitmisele heakskiidu andmiste otsustes tegelikult ignoreeris parlamendi soovitusi.
Mis on viimase kolme aasta jooksul olnud parlamendi jaoks tähtis?
Riiklikud avaldused.
Mida ütleb komisjon?
Me ei austa riiklikke avaldusi.
See on liig.
Enamgi veel, riiklikud avaldused on lisatud finantsperspektiivi ja institutsioonidevahelisse kokkuleppesse.
Õnneks on komisjon oma eksisamme kahetsenud ning nüüd see toimub.
On ka teine küsimus.
Volinikud ei saa anda peadirektorite avaldustele kaasallkirja.
See tekitab minus hämmeldust.
Me võime võtta volinikke eelarvekomisjoni, nagu näeb ette komisjoni ettepanek, ja korrapäraselt kuulda nende arvamust edasiminekust, kuid parlamendi suhtes allkirjaõiguslikud nad ei ole.
Kuidas seda õiguslikust seisukohast seletada?
Ma võin öelda ainult seda, hr president, et me loodame, et järgmine aasta on isegi parem.
Euroopa Demokraatide ja Liberaalide Liidu fraktsioon võtab omaks konstruktiivse seisukoha nendes küsimustes, nagu ta on seda ka eelnevalt teinud.
<D>
fraktsiooni PSE nimel. - (NL) Härra juhataja, meie fraktsiooni nimel soovin samuti õnnitleda üheksa uue liikmesriigi kodanikke selle kingituse puhul, mille Portugal eesistujariigina neile 21. ja 22. detsembril üle annab.
Olen täielikult sama meelt ministri ja eesistujaga, kes lammutavad veel viimaseid raudse eesriide riismeid.
Kodanike vaba liikumine ilma sisepiirideta on väga positiivne asi ja üks kõige tähtsamaid vabadusi Euroopa Liidus ning ma tervitan asjaolu, et üheksa uue liikmesriigi elanikud saavad seda vabadust nautida.
Siiski puudutab Schengeni leping enamat kui sisepiiride kaotamist.
See tähendab ka liidu välispiire, mida need riigid peavad nüüd valvama, kõikide liikmesriikide huvides.
On väga oluline et Schengeni ala laienemine ei ohustaks meie julgeolekut.
Härra Frattini ja minister on samuti seda öelnud.
Tulemuslik ja tõhus piirikontroll on seetõttu oluline.
Komisjoni ja nõukogu hinnang näitab, et need üheksa riiki on põhimõtteliselt valmis seda ülesannet täitma, kuid mitmes punktis on vajalik teha parandusi, näiteks mis puudutab personali ja lennujaamade infrastruktuure, ning meie huviorbiiti on tõusnud ka tulemusena tehtavad hindamised ning kontroll.
Loodame samuti, et parlamenti sellest ka kiiresti teavitatakse.
Schengen seondub muidugi palju rohkemaga kui seda on piirikontroll.
See viitab suuremale politsei ja õigusloome koostööle Schengeni riikide vahel.
Meil on hea meel, et see, mis puudutab üheksat liikmesriiki, on eesistujariik Portugali juhtimisel leidnud lahenduse SIS 1+ abil, kuigi saame aru, et SIS IIga tuleb nii kiiresti kui võimalik edasi minna.
Mul on hea meel härra Frattini lubaduse üle seda teha 2008. aasta detsembriks ja loomulikult loodame, et ta peab sõna.
Mõistame, et Bulgaaria ja Rumeenia peavad veel mõned aastad ootama, kuid samuti loodame, et need riigid töötavad selle nimel, meie abiga, selleks et nad mõne aasta pärast saaksid Schengeni alaga liituda.
Sama kehtib ka Küprose puhul.
On häbiväärne, et see probleem, mis on riiki takistanud juba nii pikka aega, takistab tal samuti liitumist Schengeni alaga.
See on veel üks argument selle kasuks, et peame koos töötama lahenduse leidmiseks sellele pikaajalisele probleemile.
Teistes valdkondades, samuti, mis näiteks puudutab sidemeid Türgiga, viib see küsimus probleemideni.
Loomulikult on vajalik just Küprose inimeste endi jaoks lahenduse leidmine.
Lõpetuseks soovin viidata veel kord eilsele arutelule.
On täiesti õigesti märgitud, et Schengeni ala laienemine ja kogu Schengeni süsteem nõuab vastastikust solidaarsust liikmesriikide vahel.
Nagu olen juba eelnevalt öelnud, on välispiiride kontroll ülesanne, mis mõjutab meie julgeolekut ja millesse on nüüd kaasatud üheksa kõnealust riiki.
Nüüd kõneleme nendest küsimustest nende riikidega.
See turvalisus ja vajadus koostöö järele on iseenesest võimalikud probleemid tulevikus, kui räägime näiteks siserändest.
Peame kokku leppima, et me ei püüa probleeme ühtemoodi lahendada, vaid et me otsime koostöövõimalusi kõigi riikidega, kes kuuluvad Schengeni alasse ning kes siis otsivad koos lahendusi tulevikus esilekerkivatele probleemidele.
Nagu ma ütlesin, peame kindlustama, et ei toimuks seda, mis praegu toimub Itaalias, et üks riik lahendab ise oma probleeme, mis on tegelikult ühised probleemid.
<D>
fraktsiooni ALDE nimel. - Hr president, see on olnud raske raport.
Kahjuks on olnud väga vähe aega mõnes küsimuses kompromissi või sisulise aruteluni jõudmiseks - sellest ka suur muudatuste hulk.
Kuid ma olen siiski rahul suure osaga sellest, mida me oleme saavutanud, nagu näiteks vajadus lahendada eakate väärkohtlemise küsimus.
Eakate inimeste regulaarse füüsilise, rahalise, emotsionaalse ja muul viisil väärkohtlemisega tuleb tegeleda esimesel võimalusel.
Viimaste andmete kohaselt on üle 10% eakatest inimestest kannatanud väärkohtlemise all, mis on murettekitav protsent.
Seepärast tervitan ma komisjoni kavatsust esitada teatis antud küsimuse kohta.
Kuid meil tuleb teha veelgi rohkem.
Ka liikmesriigid peavad töötama selle suunas, et tagada kõigi eakate sõltumatus, tasuta isikuhooldus, elukestev õpe ja vältida nende tööalast diskrimineerimist.
See tähendab muidugi 2000 tööhõivedirektiivi täielikku rakendamist ja selle edasiarendamist.
Meil tuleb töötada selles suunas, et vältida töötajate töölt väljasurumist 50., 55. või 65. eluaasta täitumisel.
Seadusjärgse pensioni meelevaldselt kehtestatud iga tuleb tühistada, tagades samas liikmesriigi tasandil kehtestatud kohustusliku pensioniea.
Nende kahe vahel on väga selge erinevus.
Siis on inimestel võimalus valida töö lõpetamise ja pensionile jäämise või töö jätkamise ja kas pensioni vastuvõtmise või selle tagasilükkamise vahel selle ajani, kuni nad otsustavad töölt lahkuda.
Kahjuks ei õnnestunud mul selles osas konsensust saavutada ning seetõttu nimetatud punkti raportis ei sisaldu, kuid ma usun, et liikmesriike tuleb julgustada seda edaspidi käsitlema.
Ma olen oma fraktsiooni nimel esitanud mitmed parandused, mida teised liikmed loodetavasti toetavad, kuid enamik selles aruandes käsitletud küsimusi peaksid jääma liikmesriikide pädevusse.
Ometi saame meil palju teha parimate praktikate vahetamise osas.
<D>
(HU) Tänan, härra juhataja.
Härra Matsakis mainis juba rakendamise küsimust ja soovin tuua mõned asjaomased näited.
Euroopas ja Karpaatia madalikul kujutab meie metsade kaitsmine järjest suuremat väljakutset.
Mõnes piirkonnas on metsad pandud põlema, teises hävitatud või lihtsalt varastatud.
Karpaatias või näiteks Sajóládis on juba 30-40% metsast varastatud.
Ebaseaduslik raie vähendab bioloogilist mitmekesisust, põhjustab erosiooni ja moodustab 20% kasvuhoonegaaside heitest.
Selle kõige peatamiseks saatis neli meie kaasliiget komisjonile kirjaliku avalduse seaduse kohta, mis võimaldaks müüa Euroopa Liidus üksnes seadusliku ja järelevalve all toimunud raie tulemusel saadud puitu ja puidust tooteid.
Palun kaasliikmetel allkirjastada 23. avaldus toetuse märgiks.
Bioloogilise mitmekesisuse säilitamine on tähtis riiklik eesmärk.
Ungari valitsuse seisukoht programmi Natura 2000 hooletusse jätmise kohta on selline, et käesoleval nädalal, kui tähistame maa päeva, korraldati osana Dakari rallist Kesk-Euroopa ralli ning seda takistamatult looduskaitsealadel ning isegi Natura 2000 aladel.
Eelnevalt ei tehtud keskkonnamõju hindamist ega koostatud kavasid taastamiseks või kaitseks, korraldajatel ei olnud isegi võistluse korraldamiseks luba.
Ei ole olemas tulu, mis korvaks tekitatud keskkonnakahju.
Me ei käitu ka oma lindudega paremini.
Kõigest kaks nädalat tagasi saatis komisjon Ungarile viimase kirjaliku hoiatuse.
Seda tehti sellepärast, et Ungari ei olnud esitanud riiklikke meetmeid loodusliku linnustiku kaitseks.
Ma ei taha aga tuua vaid halbu näiteid.
Hiljuti allkirjastati Euroopas - ja tänu minu algatusele ka Ungaris - ainulaadne vabatahtlik leping elektri õhuliinide tõttu lindude elupaikade kadumise peatamiseks.
Takistusteta taeva projekti raames leppisid avalikkus, elektrienergiatööstus ja riik kokku, et kaablite, isolatsiooni ja muu sellise paigaldamise käigus luuakse Ungaris lindudele turvaline nn taeva koridor aastaks 2020.
See on põhjapanev, äärmiselt tähtis leping, mis väärib Euroopa tähelepanu ja toetust.
Tänan.
<D>
fraktsiooni Verts/ALE nimel. - (DE) Hr president, kolleegid, daamid ja härrad, komisjoni liikmed, arutlus tööprogrammi üle on, nagu alati, tõehetk.
Siin näeme, mida nii paljudel sündmustel avalikult tehtud seisukohavõtud tegelikult väärt on.
Kui vaatame programme detailsemalt, ilmneb kahjuks, et nende avalduste alusel ei ole tegutsetud, eriti mis puudutab finantsperspektiivi või komisjoni edasist planeerimist.
Meie ees on kliimakaitseprogramm, mis sisendab, et Bali konverents pole kunagi aset leidnudki, nagu poleks Euroopa mitte kunagi põhilise teerajajana edendanud kliimamuutusest tulenevate ohtude globaalsel tasemel ärahoidmist.
Autotööstus on pidurid peale pannud ja komisjon istub ning vaatab pealt.
Liikmesriikidele on avaldatud survet ja lubatud üksteist õõnestada, juurutades tööstustes kõigi aegade madalamaid keskkonnastandardeid ja tehes autotootjatele kõigi aegade suurimaid soodustusi.
Kahjuks näeme, et sama asi juhtub kõikehõlmavalt ka tööstussektoris.
Nagu alati, on fookus tuumaenergial: tööstusel, mis raiskab võimsust, finantse ja energiat.
Kuigi Euroopal on uuenduslik taastuv sektor, on Euroopa tasemel vaid väike võimalus säästa seda sektorit pärast seda, kui see on andnud oma panuse ja selle finantsressursid ja planeerimine on mujale määratud.
Selline teguviis on täielikult lubamatu.
Kui me jääme sel alal turuliidriteks, tuleb edasi anda selge ja ühemõtteline sõnum, ja see tähendab prioriteetide määramist seal, kus neid vaja on.
Kahjuks on meil sama probleem ka tööhõivesuhetega.
Tahaksin siinkohal alla kriipsutada vaid ühe teema: tööaja direktiiv, mis on nüüd vastu võetud ja kus on selgesõnaliselt tehtud märkimisväärseid mööndusi.
See on hoop näkku kõigile noortele inimestele, kes endale tuleviku rajada tahavad.
Nii ei peaks me oma töölisi kohtlema.
Viimasena, me arutleme finantsturgude üle.
Siinkohal võin vaid eelkõneleja hr Swoboda öeldut toetada.
Viimased finantsturgude iseregulatsiooni eest võitlejad on järele jäänud siia täiskogusse.
Isegi USAs kaalutakse regulatsioone, aga siinpool Atlandi ookeani teeskleme, et see kõik juhtub omaalgatuslikult.
Peaksime suunama oma valmisoleku kindla raamistiku rajamisele, nii et finantsturud ei saaks enam areneda senises suunas, kus mõttetud finantstooted on kindlast majanduspoliitikast tähtsamad.
Minu seisukohalt vaadatuna on kogu see programm suur pettumus.
<D>
(ES) Austatud juhataja, kallid kolleegid! 2003. aasta Kuuba Musta Kevade reididel võeti vangi 75 dissidenti, keda süüdistati Ameerika Ühendriikide spiooniks olemises.
Orlando Zapata arreteeriti samal ajal austuse puudumise, avaliku korra rikkumise ja sõnakuulmatuse eest.
75 dissidendi abikaasad moodustasid rühmituse Daamid Valges, millele Euroopa Parlament andis 2005. aastal Sahharovi mõttevabaduse auhinna.
Muuseas tahaksin mainida, et Castro režiim ei andnud rühmitusele Daamid Valges viisasid, et tulla siia Euroopa Parlamenti oma auhinnale järele.
Kuuba inimõiguste komisjon kinnitab, et seal on ligikaudu 200 poliitvangi, kellest 22 on ajakirjanikud.
Kuuba on vangistatud ajakirjanike kurvas nimekirjas 52 vangiga Iraani ja 24 vangiga Hiina järel maailmas kolmandal kohal.
42aastase Orlando Zapata tunnistas meelsusvangiks Amnesty International.
Zapata alustas näljastreiki 3. detsembril 2009 korduvate peksmiste ja muu väärkohtlemise tõttu, mida ta pidi kannatama, ning suri 23. veebruaril, 85 päeva pärast näljastreigi alustamist.
Euroopa Parlament peaks avaldama toetust Zapata perekonnale ja lähedastele ning väljendama oma suurt muret inimõiguste olukorra pärast Kuubas.
Euroopa Parlament peaks saatma selge sõnumi Castro režiimile, eriti arvestades eesistujariiki Hispaaniat.
Seejuures peaks eesistujariik Hispaania olema põhiõiguste kaitsmisel Kuubas palju aktiivsem.
Head kolleegid, lõpetuseks tahaksin kasutada võimalust kutsuda üles vabastama viivitamata kõik Kuuba poliitvangid.
<D>
(EL) Härra juhataja, mõned aastakümned tagasi rändasid miljonid meie Euroopa kaaskodanikud välja Ameerikasse, Austraaliasse, Lõuna-Aafrikasse ja teistesse Euroopa riikidesse.
Nad ei olnud rikkad, vaid põgenesid vaesuse eest.
Me palusime neid vastu võtta ja anda neile õigused.
Nende koju saadetud raha toetas meie majandusi.
Meie rahvuspühade ajal lehvivad nendes riikides tuhanded Itaalia, Kreeka ja Iiri lipud.
Nad armastavad neid maid, kuhu nad siirdusid, kuid neil lubatakse samuti armastada oma kodumaad, kedagi ei hirmuta nende kahetine armastus.
Nad muutsid paremaks ja tõukasid tagant vastuvõtnud riikide majanduse arengut ning kultuurilist ja demokraatlikku heaolu.
Järelikult ei tuleks sisserännet kindlasti käsitleda peamiselt avalikku julgeolekut puudutava nähtusena, rääkimata selle pidamisest võimalikuks terrorismi allikaks, nagu see on välja kujunenud Euroopas peetavates aruteludes.
Sisserändepoliitika peaks olema kõikehõlmav ja käsitlema tervet rida aspekte:
esiteks, seaduslike rändekanalite parandamine;
teiseks, võitlus salajase sisserändega, eriti ebainimlike inimkaubitsejate ühendustega, ja toetus inimõiguste austamisele kinnipidamiskeskustes.
Nende inimeste ainus kuritegu on olla sündinud vaeses või sõdadest lõhestatud riigis;
kolmandaks, sisserändevoo põhjuseks on sõjad, vaesus, madal arengutase, diktatuurid; Euroopa peab neid nähtusi arvestama oma välis- ja majanduspoliitikas;
neljandaks, peaksime küsima, miks on Euroopa sisserändajatele nii ahvatlev.
Samal ajal peame võitlema ebaseadusliku töötamisega;
viiendaks, Euroopa Liidu demograafiat, arendustegevust, haridust ja majandust puudutavad vajadused; me peame ligi tõmbama rohkem vajalikku tööjõudu;
kuuendaks, põhiõiguste austamine;
seitsmendaks, Euroopa silla loomine inimeste ja kultuuride vahel, tugevdades nii meie välispoliitikat.
Väga vähesed ülalnimetatud aspektidest nõuavad poliitilist tegevust.
Ühest küljest vajavad need taiplikke ja julgeid poliitikuid.
Mul on heameel, et komisjon liigub nüüd esialgselt repressiivselt lähenemisviisilt edasi hoopis parema, kõikehõlmava lähenemise suunas.
Õnnitlen härra Frattinit!
<D>
Rääkides Euroopa majanduse elavdamiseks mõeldud Euroopa Liidu niinimetatud viie miljardi paketist on kasulik meenutada Euroopa Parlamendi vastuvõetud resolutsiooni 2007.-2013. aasta finantsraamistiku vahehindamise kohta.
Resolutsioonis on kirjas, et omavahendite ülemmäär on 1,24% ELi rahvamajanduse kogutulust maksetena ja see on tegelikult olnud alla 1%, et igal aastal jääb mitmeaastases finantsraamistikus sätestatud ülempiirist palju puudu, eelmisel kolmel aastal oli see summa üle 29 miljardi euro, ning mitmeaastase finantsraamistiku ülemmäära ja ELi omavahendite ülemmäära vahel on suur erinevus, mis on aastatel 2010-2013 üle 176 miljardi euro.
Selles valguses peame endalt küsima, miks me ei kasuta majanduse olukorra halvenemist arvestades ära vähemalt neid vahendeid, mis on ette nähtud mitmeaastases finantsraamistikus.
Miks Euroopa Liit otsustab võtta põllumajanduse varudest kaks miljardit eurot, kui tuhanded põllumajandustootjad on silmitsi üha suurenevate raskustega?
Kas põllumajandustootjatel on rohkem vaja toetust, et tulla toime suurenevate tootmiskulude ja alanevate hindadega, või lairiba-Internetti?
Millistest teistest eelarverubriikidest võetakse maha peaaegu kaks miljardit eurot, nii et see kohandus oleks neutraalne?
Kas see summa võetakse maha ühtekuuluvuselt?
Kuidas jaotatakse peaaegu neli miljardit eurot energiaprojektide jaoks ja nagu näha, peaaegu miljard maapiirkondade lairiba-Interneti edendamise jaoks?
Kuidas seda ebaõiglast vahetust kohaldatakse?
Kus on lõpuks Euroopa Liidus kõrgelt kiidetud solidaarsus?
Või osutub elevant taas kord sääseks?
<D>
(SK) Ma sooviksin tänada raportööri härra Schnellhardti raporti eest, milles käsitletakse kahte erinevat teemat, mis kuuluvad kahe erineva menetluse alla.
Et toiduainete hügieen kuulub kaasotsustamismenetluse alla, tekitab see vältimatult piiranguid seoses hindade ja transporditingimustega, mis kehtestatakse üksnes konsulteerimise teel.
Ma olen nõus tingimusega, et toiduohutusnõuded peavad olema kõigis liikmesriikides samad või ei tohiks üksteisest vähemalt märkimisväärselt erineda.
Siiski jõuame nüüd küsimuseni, mis käsitleb importi Euroopa Liitu kolmandatest riikidest, kus toiduained on taimekaitsevahenditest pungil.
Meie keskkond on reostatud ja see avaldab negatiivset mõju inimeste tervisele.
Järelikult peame tegema kõik, et hoida ära tervise kahjustamine ebatervislike toiduainete tõttu.
Peame kõigepealt kontrollima toiduaineid, nende koostisosi ning loomse ja taimse päritoluga tooraineid seoses nende ohtlikkusega tervisele, hügieenialase sobivuse ja bioloogiliste väärtustega.
Peame keskenduma tuvastamisele või võimalikule võltsimisele.
Peame kontrollima kõrvaliste lisandite olemasolu toidus ja keskenduma igapäevasele kasutamisele: näiteks mitte üksnes ftalaate mänguasjades, mida igaüks iga päev ei kasuta.
Slovakkia tootjaid kritiseeritakse sageli seoses toiduainete hügieeniga.
Pean siiski meelde tuletama, et Slovakkial on palju rangemad toidustandardid kui 15 vanal liikmesriigil.
<D>
Proua juhataja, juba lahkunud nõukogu eesistujale tahaksin öelda, et ta rääkis täna hommikul väga ilmekalt meie majanduse tulevikuraskustest, mis on meie tegevuskavas õigustatult päevakorral, kuid samavõrd õigustatult ja ilmekalt tegi ta tippkohtumisel ja täna taas selgeks, et me soovime jääda kindlaks kliimamuutuse vastu võitlemise ajakavale ja eesmärkidele.
Tema sõnad on põhjapanevad ja õiged.
Kliimamuutuse pakett on tema sõnul nii oluline, et me ei saa sellel lihtsalt finantskriisi ettekäändel kaotsi minna lasta.
On väga tähendusrikas, et liidukantsler Merkel tegi oma riigi ja teiste riikide tegelikele muredele vaatamata selgeks, et Saksamaa pooldab kliimamuutuse eesmärkide rakendamise ja lahenduste leidmise osas kokkuleppele jõudmist enne detsembri tippkohtumist.
Kui selline ülesanne meile antakse, siis usutavasti reageerib parlament tulemuslikult ja õigel ajal.
Kuid pean ütlema, et praegu on tähelepanu keskmes nõukogu.
Eesmärkide saavutamiseks vajame tagatisi nendele riikidele, kes on tõelistes raskustes, näiteks Poolale seoses söega.
Me peame olema selgesõnalised leebemate kriteeriumide osas, mida, nagu me teame, pakutakse piiratud hulgale tööstusharudele ja valdkondadele, kes seisavad silmitsi tõsiste "leketega”.
Samuti peame tegema täiesti selgeks, et meie toetus biokütuste kasutamisele veonduses sõltub säästvatest allikatest pärit kütuse arendamisest.
Kui seda tingimust ei oleks, teeksime oma keskkonnale ning inimeste elupaikadele, samuti loomade ja taimede kasvukeskkonnale pöördumatut kahju.
Oleme pannud ennast tõeliselt proovile ja siin on tegemist valdkonnaga, milles me ei tohi kaotada.
Meie praeguste majandusprobleemide tähtsus kahvatub keskkonnakatastroofi kõrval.
Nagu president Sarkozy märkis, peavad need kaks poliitikavaldkonda käima käsikäes.
Kuid me peame vaid tagama - koos eesistujaga -, et parlamenti ei jäeta hätta selle tõttu, et nõukogu ei suuda tema eeskuju järgida.
<D>
fraktsiooni GUE/NGL nimel. - (FR) Volinik, esiteks sooviksin kõrvalmärkusena öelda, et minu kolleegid esimeeste konverentsilt, kes otsustasid hilisõhtuse arutelu kasuks vastupidi minu soovile, puuduvad kõik täna õhtul.
Kui poleks olnud seda hilisõhtust arutelu, oleksin meeleldi lõpuks algatanud arutelu selle tõsise küsimuse üle, milleks on asjaolu, et Euroopa Kohus tunnistab palgadumpingut, küsimus, millele teie, volinik, kulutasite märkimisväärselt muretul viisil vaid 20 sekundit.
Seetõttu kirjeldan lühidalt selle Euroopa õiguse uue mõõtme kolme järku.
11. detsembril 2007 jättis kohus rahuldamata ametiühingu hagi, milles väideti, et Soome laevandusettevõttel Viking Line ei tohiks lubada oma praami töötajate palkade vähendamiseks Eestis registreerida.
18. detsember 2007: taas otsustas kohus ametiühingute kahjuks, seekord Vaxholmis, Rootsis, seoses hoone blokeerimisega Läti ettevõtte eest, kes keeldus täitmast ehitusvaldkonnas kehtivat kollektiivlepingut.
3. aprill 2008: kohus leidis, et Saksamaa liidumaa Alam-Saksimaa on süüdi alampalga kehtestamises igale ehitusettevõttele, kellega sõlmitakse hankeleping.
Siis otsustas Euroopa Kohus Saksa ettevõtte Poola alltöövõtja kasuks, kes maksis oma töötajatele ettenähtud alampalgast rohkem kui poole võrra vähem.
See oli Rüfferti kohtuotsus.
Kõigil kolmel juhul oli peamine põhjendus, mille abil kohus õigustas oma otsust toetada palgadumpingut, et ühenduse õigus keelab igasugused meetmed - pange tähele - mis tõenäoliselt "muudavad vähem soodsaks” muust liikmesriigist pärineva ettevõtte tingimused, sest see on - ja ma tsiteerin - piirang teenuste osutamise vabadusele või asutamisvabadusele, mis kuuluvad asutamislepinguga tagatud põhiõiguste hulka.
See on lihtsalt vastuvõetamatu.
Kus on selle vabameelse mõttekäigu sotsiaalne aspekt?
Tegelikult muudab igasugune sotsiaalne progress riigis turu konkureerivatele ettevõtetele vähem soodsaks - kasutades kohtu väljendusviisi.
Peaksin lisama, et kõigis kolmes asjas ei ole kuulus töötajate lähetamise direktiivi asjaomastele töötajatele pakkunud vähimatki kaitset.
Juhtumisi selgitas kohus, ma tsiteerin: "direktiivi eesmärk on eelkõige viia ellu teenuste osutamise vabadust”.
Kohus ei maininud töötajate kaitsmist.
Lõpetuseks, kohus on kõigis kolmes kohtuasjas teinud oma otsuse asutamislepingu asjakohaste artiklite ja mitte ainult direktiivi põhjal.
Nendeks olid esimeses kohtuasjas artikkel 43 ja kahes ülejäänus artikkel 49, millest kumbki on hetkel ratifitseerimisel olevas Lissaboni lepingus sõna-sõnalt taasesitatud.
Seetõttu on minu järeldus selge.
Nendest kohtuotsustest tingitud probleemi lahendamiseks ei piisa direktiivi muutmisest.
Igaüks, kes tahab taaskehtestada sotsiaalsete õiguste ülimuslikkust vaba kaubanduse suhtes, peab nõudma aluslepingute, täpsemalt artiklite, millele kohus oma hiljutiste otsuste põhjendamisel tugines, läbivaatamist.
See on raske, kuid minu arvates vajalik, sest muidu võime oodata tõelist kriisi praeguse Euroopa majandus- ja sotsiaalmudeli õiguspärase osas.
<D>
(SK) Euroopa Liidus lasub vastutus tervishoiusüsteemide eest kõige esimesena liikmesriikidel.
Asutamislepingu artiklis 152 tunnustatakse täielikult nende vastutust tervishoiu- ja meditsiiniteenuste korraldamise ja osutamise eest.
Ettepaneku eesmärk on kehtestada ja kindlustada Euroopa Liidus ohutu, kvaliteetse ja tõhusa piiriülese tervishoiu läbipaistev raamistik, tagada samal ajal kõrgetasemeline tervisekaitse ja austada täielikult subsidiaarsuspõhimõtet.
Kuigi ma pooldan kõigest südamest kõnealuses direktiivis sisalduvaid kavatsusi ja selle eesmärki, sooviksin osutada teatavatele puudustele, mida oleks võimalik kõrvaldada.
On neid, kes arvavad, et sedalaadi ravi võib panna mõnede liikmesriikide ravikindlustussüsteemid liigse surve alla.
Meil tuleb täpsemalt määratleda ravi osutamise ja hüvitamise kord korduval hospitaliseerimisel, kahjude ja tüsistuste tekkimisel.
Me peame kehtestama kulude hüvitamise tähtaja ja samal ajal selgelt väljendama, et direktiiviga ei soovita lahendada pikaajalise ravi küsimusi sellistes asutustes, kus kohtuvad tavaliselt tervishoiu- ja sotsiaalsüsteem.
Täpsustada tuleb mõistet "patsiendi jaoks soodsam”.
Kõigepealt tuleks kaaluda meditsiinilisi aspekte, mitte subjektiivset kasu.
Täpsustades mõisteid "haiglaravi” ja "haiglaväline ravi”, oleks hea selgitada lähemalt ka mõistet "haiglaväline eriravi”.
Lisaks on jätkuvalt lahendamata probleem, kuidas hüvitada teistes riikides välja antud retsepte.
Daamid ja härrad, nagu kõikidel teistel kordadel, kui me oleme puutunud kokku vaba liikumise teemaga, jäävad ka nüüd püsima teatud probleemid.
Minu arvates ei ole need siiski ületamatud.
<D>
- (FR) Proua juhataja, tahaksin alustuseks öelda kiidusõnad meie kolleegi Jan Anderssoni töö kohta.
Mida täpselt Euroopa Liit üldse soovib?
Ühtset turgu, kus on lastud võimust võtta ohjeldamatul konkurentsil, mis surub maha kõik kollektiivõigused, või ühtset turgu, tänu millele saavad kodanikud kogu Euroopas inimväärselt töötada?
Euroopa Kohtult, sageli komisjonilt ja aeg-ajalt nõukogu eesistujariigilt kostvad sõnumid ei ole selged ega alati ka järjepidevad.
Ühiskond on midagi väärt ja suudab püsima jääda üksnes tänu lepingule, mille ta ise koostab.
Sekkumisest loobumine, põhimõte, et igaüks peab seisma iseenda eest, toob kaasa lausa piirangute kadumise ja lõpuks süsteemi õhkulendamise.
Seda me ei soovi.
Tõepoolest, me tahame küll siseturgu, kuid sellist, mis aitab parandada meie kaaskodanike elu- ja töötingimusi.
Lissaboni lepingus loetakse üles rida põhimõtteid, sealhulgas õigus pidada läbirääkimisi kollektiivlepingute üle.
Tagagem, et Euroopa Liit ja kõik liikmesriigid austavad seda põhimõtet.
<D>
Arvame, et meediapädevus on liikmesriikide endi asi.
Euroopa Parlamendis meie ees oleva projekti seisukohtades leidub muidugi mõningaid häid soovitusi (ja ka mõningaid halvemaid soovitusi), kuid see valdkond on üksnes liikmesriigi enda asi.
Raportis esitatud ettepanekud tungivad liimesriikide haridussüsteemis õppekava valdkonda.
Juuninimekiri on eelnevalt praeguses parlamendis rõhutanud - tehes seda taas -, et üksnes liikmesriigid vastutavad haridussüsteemi õppekorralduse ja sisu eest.
Suurejoonelistes kõnedes on palju räägitud subsidiaarsusest, kuid tegelikkus on üsnagi erinev.
ELil tuleb sekkuda piiriülestesse küsimustesse, kuid hoida eemale küsimustest, mida üksikud liikmesriigid ise saavad lahendada või mis on juba teiste rahvusvaheliste lepingutega sätestatud.
Seetõttu hääletasime selle resolutsiooni ettepaneku vastu.
<D>
- (SK) Seoses finantskriisiga on Euroopa elanikud viimastel nädalatel märganud, et euroalasse kuuluvad liikmesriigid on suurte vapustustega toimetulekuks paremini valmis.
Inimesed märkavad seda ka minu kodumaal Slovakkias, mis ühineb euroalaga 1. jaanuaril.
Finantsinvestorid ja valuutaturgude spekulandid peavad meid juba praegu euroala osaks.
Meie valuutaga spekuleerimine ei tasu enam ära, sest me kehtestasime fikseeritud vahetuskursi.
Samal ajal langeb meie naaberriikide valuuta väärtus.
Spekulantide arvates on sealne riskimäär nii kõrge, et nad ei taha ennast finantsturgude kriisi tõttu sinna segada.
Mõned valuutad on langenud viimaste aastate madalaimale tasemele.
Kui väikese ja avatud majandusega riik võtab kasutusele euro, kaitseb see ettevõtjaid ja elanikke vahetuskursi kõikumise eest.
Isegi maailma suurima tööhõivemääraga riigis Taanis, mille konkurentsivõime ja elatustase on olnud pikka aega maailma kõrgemaid, on elanikud avastanud, et kui nad kuuluksid euroalasse, kehtiksid neile soodsamad vahetuskursid ja nad suudaksid praeguste üleilmsete probleemidega paremini toime tulla.
Sama kehtib muidugi ka Rootsi kohta, mille üle me oleme siin täna arutanud.
Võib-olla on praegu nende riikide jaoks õige hetk kaaluda uuesti euroalaga ühinemist.
Minu enda kodumaalt pärit kolleeg kritiseeris täna Slovakkia valitsust reguleerimise ja järelevalve raamistikku tugevdavate meetmete väljatöötamise eest.
Ma tahaksin juhtida tema tähelepanu Euroopa Parlamendi hiljutisele resolutsioonile, milles paluti komisjonil tugevdada reguleerimise ja järelevalve raamistikku kogu ELis.
Teist võimalust ei ole.
Seepärast hääletas selle ettepaneku poolt enamik eri fraktsioonidesse kuuluvaid Euroopa Parlamendi liikmeid.
Lõpuks tahaksin mõlemale raportöörile suurepärase raporti eest tunnustust avaldada.
<D>
(PT) Proua juhataja, volinik, ajal, mil õhutranspordisektor elab läbi üht suurimat kriisiperioodi enneolematu kütusehindade tõusu tõttu, on elulise tähtsusega, et suunaksime oma tähelepanu ja õigusloomega seotud jõupingutused meetmetesse, mis aitaksid säilitada selle sektori tugevust ja dünaamilisust.
Selles kontekstis peab kohustus parandada ühenduse üldiseid lennundusalaseid eeskirju hõlmama teatud põhiküsimusi: esiteks majandusliku sobivuse nõude rakendamine lennuettevõtetele, arvestades potentsiaalset lennuettevõtete majandusliku usaldatavuse ja ohutuse suhet; teiseks läbipaistvus piletihindade määramisel, lisaks põhimaksumusele peab olema selgelt näidatud ka käibe- ja tollimaks ning teised kulud, ja lõpuks selgesõnaline määratlus avaliku teenuse osutamise kohustuse kohta, kaasa arvatud tingimused, mis johtuvad eripiirangutest äärepoolseimates piirkondades, ja vajadus kaitsta konkurentsi.
Raportöör teeb ettepaneku, et aktsepteeriksime nõukogu ühist seisukohta.
See tähendab, et lisaks juba mainitud küsimustele on peamised parlamendi poolt esimesel lugemisel kindlaks tehtud eesmärgid saavutatud.
Tegelikult vormistab ja defineerib see tekst nõuetele vastavad eeskirjad lennutegevuslubade, õhusõidukite rentimise, avaliku teenuse osutamise kohustuse ja lennuliikluse jaotuse kohta, tugevdades samal ajal siseturgu ja reisijate õigusi.
See annab järelikult ühendusele õiguse pidada kolmandate riikidega ühendusesiseste liiklusõiguste teemalisi läbirääkimisi ning tugevdab nende inimeste tööalaseid õigusi, kes selles sektoris töötavad.
Pean järelikult hr Degutist selles valdkonnas tehtud töö puhul õnnitlema ja toetama nõukogu ühise seisukoha heakskiitu edasise muutmiseta.
Seadusandliku võimu mõlemad pooled on tähtsa kokkuleppe saavutamise heaks töötanud.
Kas tulemus aitab kriisist üle saada?
Mul oli hea meel kuulda voliniku vastust.
Kas see aitab kindlustada parema ja tõhusama lennunduse siseturu, mis tooks kasu majandusele ja rahvale?
Me loodame seda.
<D>
(ES) Austatud juhataja! 18. oktoobril algab Türgi linnas Diyarbakiris kohtuprotsess Demokraatliku Türgi Partei (DTP) 28 liidri üle.
Nende seas on 14 üldsuse valitud esindajat: 12 linnapead ja kaks linnavolikogu liiget.
Nende kuritegu seisneb oma poliitiliste vaadete rahumeelses kaitsmises, mis võib neile maksma minna 15aastase kuni eluaegse vangistuse.
DTP keelamine ning minu mainitud vahistamised on veel üks näide tagakiusamisest, mille all kannatab kurdi vähemus Türgis.
Need sündmused mõisteti sõnaselgelt hukka meie 10. veebruaril vastu võetud resolutsioonis, milles analüüsiti Türgi 2009. aastal liidu suunas tehtud edusamme, kuid me ei usu, et on saavutatud piisav edu.
Kui tahame olla järjekindlad ja aidata ohvritel ning Türgil liikuda õigesti edasi, siis saame seda teha.
Vahepeal toetagem solidaarsusliikumist kurdi üritusega.
Palun seetõttu tungivalt komisjonil ja parlamendil saata ametlik esindaja Diyarbakiris toimuvale kohtuprotsessile.
<D>
(BG) Tahaksin teie tähelepanu juhtida olulistele küberturvalisuse probleemidele.
Interneti kiire laienemisega seotud ohtude ennetamine on märksa tõhusam kui selle kuritarvitamisega tekitatud kahjude heastamine.
Selleks on vaja mitmeid meetmeid.
Esiteks vajab küberruum kaitset, mis oleks dünaamiline ja millega ei loodaks staatilisi müüre, vaid mis põhineb paindlikkusel ja ennetaval uuendustegevusel.
Teiseks tuleb Internetti reguleerivates õigusaktides kasutada ära infotehnoloogiate pakutavad võimalused ja mitte neid piirata.
Kolmandaks on vaja küberturvalisusega tegelevate eri institutsioonide vahel aktiivset horisontaalset koordineerimist.
Neljandaks on küberturvalisuse jaoks vaja väga aktiivseid ja tõhusaid rahvusvahelise koostöö ja koordineerimise mehhanisme.
Tahaksin Euroopa Komisjoni julgustada näitama üles meelekindlust ning otsustada ja nõuda tulevastes õigusloomega seotud algatustes Euroopa küberturvalisuse strateegia koostamist ja rakendamist ning kujundada seisukohad või mehhanismid, et võimaldada selles valdkonnas horisontaalselt koordineerida kõiki ühendusi ja riigisiseseid poliitikaid.
<D>
fraktsiooni EFD kaasesimees. - Härra Barroso, mul on väga hea meel teid siin näha.
Võimaluse üle täidesaatva võimu esindajalt aru pärida tuleb kahtlemata rõõmustada.
Te teate, et ma ei ole just alati kuulunud teie suurimate toetajate hulka, kuid ma pean tunnistama, et te olete väga hästi toime tulnud.
Teil õnnestus eirata Prantsuse rahvahääletuse tulemust, teil õnnestus eirata Hollandi rahvahääletuse tulemust ja teil õnnestus sundida iirlasi juba teist korda taanduma.
Nii et teie leping on teil juba peaaegu käes.
Nüüd on muidugi aeg valida president - Euroopa Liidu suur sümboolne juht, keda tuntakse kogu maailmas.
Kihlveokontorites on suurimad panused tehtud Tony Blairi peale.
Tahtsin teilt küsida, kas te nõustute, et Tony Blair on presidendiks saamiseks piisavalt Euroopa-meelne, kui arvestada tema jätkuvat toetust Suurbritannia liitumisele euroalaga, loobumist kahe miljardi naela suurusest tagasimaksest Suurbritanniale ja kogu tema suhtumist Suurbritannia liikmesusse Euroopa Liidus - keeldumist korraldada Suurbritannia rahvahääletus?
Kas selline oli kokkulepe, nagu ma ennustasin 2005. aastal?
Kas see kõik oli kogu aeg kokkumäng?
<D>
(DE) Austatud president, daamid ja härrad, siin on palju räägitud aluslepingu olemusest.
Meie, Saksa liberaalid, oleme alati pidanud väga tähtsaks teatud võtmeküsimusi.
Esiteks, institutsioonilist kompromissi tuli säilitada.
Teiseks, me soovisime niisugust EL-i välisministrit, kes poleks iluasi, vaid Euroopa Liidu tõeline eestkõneleja.
Me oleme täiel määral nõus sellega, mida Jacek Saryusz-Wolski ütles mõni hetk tagasi institutsiooniliste paranduste kohta.
Me usume siiani, et ühine välis- ja julgeolekupoliitika jääb lähitulevikus siiski püsima, et siis sõltuvalt liikmesriikide poliitilisest tahtest kas säilida või hääbuda, mis oleks kahetsusväärne.
Kolmas asi, millele me omistasime erilist tähendust oli põhiõiguste kindel kaitse ja seetõttu me ootame õhinaga harta väljakuulutamist.
Kokkuvõttes tuleb öelda, et Lissaboni leping on Saksa-Portugali koostöö õnnestumise tulemus, mille eest tuleb õnnitleda mõlemat eesistujariiki.
Tõeliseks tõrvatilgaks meepotis on siiski edutus tuua otsustusprotsess lähemale rahvale.
Nõukogu otsust konsolideeritud teksti mitteesitamisest me nimetaksime saksa keeles Realsatire, mis tähendab reaalse elu situatsiooni, mis on veel absurdsem, kui midagi, mida satiirik oskaks välja mõelda.
Sündmused edestavad siiski varsti seda otsust.
Ma usun, et avalikkus ja parlamendid hangivad endale konsolideeritud teksti koopiad ja loevad läbi, mis leping endast tõeliselt kujutab.
Me peame nüüd astuma faasi, milles Euroopa Liit pöördub institutsioonilisest nabavahtimisest globaalse maailmavaate omaksvõtmisele.
Me peame täitma oma rahvusvahelist majanduslikku kohustust.
Maailmamajanduse üldine olukord suurendab aeglasema kasvu ja töökaotuse hirmu Euroopas.
Paljudes liikmesriikides, kaasa arvatud minu oma, olen ma täheldanud rahulolu puudumist ja tahte nõrgenemist reformide jõustamiseks.
See peab muutuma.
Minu teine mõte on, et me peame etendama oma osa rahvusvahelises poliitikas vastutustundega.
Rahvas tahab, et Euroopa Liidul oleks tugev globaalne roll.
Vastutus lasub meil.
<D>
komisjoni asepresident. - Ma võiksin, loomulikult, rääkida vähemalt ühe tunni neist küsimustest.
Meie tegemisi selles valdkonnas peegeldatakse käimasolevas eelarve täitmisele heakskiidu andmise menetluses ja mitmes komisjoni teatises, eelarve täitmisele heakskiidu andmise resolutsioonides ja paljudes kõnedes eelarvekontrollikomisjonis.
Seega, esiteks võin ma teile kinnitada, et me käsitleme väga tõsiselt neid küsimusi ja see olukord on paranemas.
Süsteem on järgmine.
Eelarvepädev institutsioon, see tähendab parlament, volitab komisjoni kasutama raha ja seda raha saab kasutada ühenduse poliitikate elluviimiseks.
On olemas spetsiaalne kulutusteprogramm, millel on oma õiguslik alus.
Parlament töötab samuti välja oma õigusliku aluse, seega eeskirjad eelarve kohta otsustab eelarvepädev institutsioon.
Järgneb rakendamine, kus on erinevad tasemed.
Üks on loomulikult komisjon, mis on peamine osapool, kes vastutab eelarve rakendamise eest.
Meie tegevus finantsvalitsemise parandamisel peegeldub meie iga-aastastes tegevusaruannetes ja Euroopa Kontrollikoda on hinnanud, et see muutub üha paremaks ja peegeldab olukorda üha adekvaatsemalt.
See on üks sisemine osa.
Teine osa on kontrolli- ja auditeerimissüsteemid, mida on viimastel aastatel samuti tugevdatud, näiteks sisepoliitikates teadusuuringute valdkonnas, kus me oleme suurendanud kontrolli- ja auditipersonali arvu.
Mis on samuti oluline selles konkreetses osas, on see, et on ühine juhtkond.
Palju sõltub ka liikmesriikide panusest ja jõupingutustest oma vigade vähendamiseks ja raha väärkasutuse vältimiseks.
Ka selles valdkonnas on paranemist.
Kasutusele on võetud täiesti uus vahend - maksvate asutuste kõikide aruannete nn aasta kokkuvõte.
Neid aruandeid analüüsiti hoolikalt esimest korda möödunud aastal ja seda tehakse praegu uuesti.
Seega on olukord paranemas.
Kontrollikoja aruandes, mida on ka palju muudetud võrreldes perioodi algusega, on nüüd need muutused kvantifitseeritud.
See muutuste kvantifitseerimine näitab ka, et on toimunud paranemine.
Seega, Euroopa raha hallatakse üsna jäigalt - isegi liiga jäigalt mõnes valdkonnas.
Me saame näidata, mis on tehtud.
Kuid me saame ka selgelt öelda, et see on kaugel täiuslikkusest.
See on tohutu masinavärk, mis peab töötama tõrgeteta.
Kontrollikoja hinnangute kohaselt tehase enamikus valdkondades 98 % kõikidest tehingutest veatult.
Struktuurifondide puhul on see peaaegu 90 %, seega valdav enamus tehingutest ei sisalda vigu ja mis tahes vead parandatakse.
Struktuurifondidega seotud parandusotsuste arv on sel perioodil tohutult suurenenud.
Ma saan teile loomulikult vajaduse korral esitada palju arvandmeid.
Need on mõned viited, kuid loomulikult on selge, et see ei kata kogu vastust lihtsale küsimusele, kuidas te juhite Euroopa eelarvet.
<D>
(ES) Härra juhataja, Euroopa Ülemkogu kohtus täna hommikul, et otsustada oma seisukoht kolmes küsimuses, nagu selgitas meile härra Kouchner.
Need on: esiteks, ebaproportsionaalne reaktsioon, rahvusvahelise seaduse rikkumine ning sissetung suveräänsesse riiki ja selle okupeerimine; teiseks, rahuplaani ignoreerimine, millele kirjutati alla tänu Euroopa Liidu eesistujariigi pingutustele, ning kolmandaks, Lõuna-Osseetia ja Abhaasia sõltumatuse tunnustamine, mida Kosovo näitele tuginedes tunnustasid kiiresti Venezuela, Valgevene ja Hamas: "ütle, kes on su sõbrad, ja ma ütlen, kes oled sina”.
Euroopa Ülemkogu tänane vastus neile väljakutsetele on väga selge: seisame ristteel oma suhetes Venemaaga.
Peame asja tõsiselt võtma, härra juhataja, sest me ei saa endistviisi jätkata.
Kaalul on Euroopa Liidu prestiiž ja usaldusväärsus.
EL ei saa lihtsalt allkirjastada tšekke nende suurte kaasaegsete draamade jaoks.
Volinik Ferrero-Waldneri suurepärasele tööle vaatamata ei ole meie kui Euroopa Liit siin lihtsalt selleks, et maksta kinni kahjud ja hävitustöö, mida venelased on teinud Gruusias või iisraellased Palestiinas.
Meil peab olema asjakohane välispoliitika.
Tahaksin paluda teil, härra Jouyet, kinnitada, et kui Euroopa Liidu Nõukogu eesistuja härra Sarkozy 8. kuupäeval Moskvat külastab, siis esitab ta puhtalt Euroopa Liidus kohaldatavate ja väärtustatavate põhimõtete ühtsuse tagamise huvides selge hoiatuse ning tugeva ja usaldusväärse sõnumi, et põlastav suhtumine rahvusvahelistesse eeskirjadesse ja seadustesse ning suveräänse riigi territoriaalse ühtsuse rikkumine võib maksma minna suhete halvenemise Euroopa Liiduga.
See on oluline, kuna peavad kaasnema tagajärjed, härra juhataja, ja selles suhtes on meil väga palju ära teha.
<D>
raportöör. - Proua juhataja, Iirimaal Lissaboni lepingu üle peetud referendumi positiivne tulemus toob meid sammu võrra lähemale ajahetkele, mil nõukogu mitte ainult küsib Euroopa Parlamendi arvamust, vaid mil parlamendil on ka kaasotsustusõigus küsimustes, mis praegu on koondatud kolmandasse sambasse.
Küsimus on siis: miks tahab nõukogu mõni kuu enne seda aega nii innukalt vastu võtta uut õigusakti, kui õigusakt ei kujuta endast edusammu vabaduse, turvalisuse ja õigluse tõelise Euroopa piirkonna kehtestamisel?
Tõde on see, et käesolev ettepanek ei aita ära hoida ühtki kohtualluvuskonflikti ega paku ühtki lahendust, kui selline olukord peaks tekkima.
Seda saaks teha näiteks mitmekordse kohtualluvuse vähendamisega ning kohtualluvuse määramisega liikmesriikidele, nagu mitmesuguste seadusaktide kaudu tehti tsiviilõiguses, koos kohustusega vastastikku tunnustada otsuseid, mis kohtualluvuse sellisest määramisest tulenevad.
Selle asemel piirdub käesolev raamotsus liikmesriikide kohustusega üksteist teavitada ning astuda otsestesse läbirääkimistesse, et saavutada "konsensus mistahes tõhusa lahenduse osas, mille eesmärk on ära hoida paralleelsest menetlusest tekkinud kahjulikke mõjusid”.
Sellepärast ma polnudki üllatunud, kui mõne nädala eest kodanikuvabaduste, justiits- ja siseasjade komisjonis arvamuste vahetamise käigus Euroopa Komisjon teatas - kuigi käesolevat ettepanekut toetades - et kavatseb hiljem välja tulla uue ettepanekuga.
Sellepärast pole ma üllatunud ka selle üle, mida volinik täna õhtul ütles.
Ma tänan komisjoni, et ta on selle ettepaneku suhtes nii aus olnud, kuid pean ütlema, et pean ise seda ettepanekut ja kogu selle vastuvõtmise menetlust heaks näiteks selle kohta, kuidas me ei peaks Euroopa Liidus seadusi looma.
Ma usun kindlalt, et oluline on meie kodanike õigusi kaitsta, mitte ainult kastikestesse linnukesi teha.
Muuseas, nõukogu ei ole täna siin, kuigi eesistujariik oli üks ettepaneku algatajatest.
Pean rõhutama, et Euroopa Parlamendis me võtame oma tööd väga tõsiselt.
Me töötasime heas usus nii eelmise kui ka käesoleva ametiaja jooksul ning loodetavasti edastame sõnumi oma vaadetest tõhusamate õigusaktide vajamise kohta.
Käesoleva ettepaneku puhul tervitan seda, et praegune tekst viitab sõnaselgelt põhimõttele ne bis in idem.
Ja teeb nõnda arvamuste vahetuse tõttu, mis meil nõukogu ja komisjoniga oli, kuna esitatud algtekstis seda põhimõtet üldse ei nimetatud.
Minu koostatud raport pöörab erilist tähelepanu kolmele aspektile.
Esiteks, ma arvan, et ametliku süüdistuse saanud isikute kaitsele peab pöörama suurimat tähelepanu ning pakkuma neile pidevat menetluslikku turvalisust.
See peaks sisaldama ametliku süüdistuse saanud isiku õigust saada piisavat informatsiooni, et tal oleks alus, mille põhjal vaidlustada mis tahes lahendid, mis ei näi olevat mõistlikud.
Teiseks, seoses üksikasjadega ametliku süüdistuse saanud isiku kohta, mida riikide asutused vahetavad teatiste kaudu, toetan ma mõtet, et on oluline tagada nõuetekohase tasemega andmekaitse ning et käesolevas raamotsuses peaks olema täpselt kindlaks määratud, milliseid isikuandmeid vahetatakse.
Viimaks, aga mitte vähem tähtsana, usun ma kindlalt, et Eurojusti kaasamine kohtualluvuse valiku otsuse langetamisse on äärmiselt oluline.
Minu arvates peaks Eurojust olema kaasatud päris esimesest staadiumist alates, kuna tal on koordineeriv roll ning üha asjakohasemaks muutuvad ülesanded.
Olen nende hulgast, kes arvavad, et oleme loonud selle ameti mitte ainult näitamiseks, et tunneme muret piiriülese kuritegevuse vastu võitlemise pärast, vaid sellepärast, et vajame tugevaid instrumente.
Eurojust on oma loomisele järgnenud aastate jooksul juba tõestanud, et ta meie usaldust väärib.
Sellepärast ma olengi üllatunud nõukogu ja mõnede Euroopa Parlamendi kolleegide tõrksusest.
Seda öelnud, tahaksin Euroopa Komisjoni üles kutsuda esimesel võimalusel ettepanekut esitama, et see kohtualluvuskonflikte käsitlev raamotsus lõpule viia.
Lõpetan, tänades variraportööre tubliduse eest, millega nad selle raporti heaks töötasid.
<D>
fraktsiooni ALDE nimel. - (NL) Tahaksin tsiteerida lõiku valgest raamatust: "Tänapäeval ei pea veokid enam pöörduma tühjalt tagasi rahvusvahelistelt vedudelt.
Nad võivad isegi peale võtta ja kohale toimetada lasti liikmesriigis, mis ei ole nende päritoluriik.
Maanteekabotaaž on saanud tegelikkuseks.”
Niimoodi ütles Euroopa Komisjon aastal 2001.
Sellest ajast saadik on mitmed liikmesriigid jälle kehtestanud rea piiranguid ning seega on meil jälle killustunud turg, mida polnud 2001. aastal.
Mida komisjon praegu ütleb?
Me vormime selle killustatuse reeglitesse, nii et killustatus on ühesugune kõigi jaoks.
Seepärast olen sügavalt pettunud - ütlesin seda isegi volinik Barrot-le - komisjoni ettepanekus, mis tähendab sammu tagasi võrreldes 1993. aasta direktiiviga.
Õnneks oleme suutnud selles osas midagi teha, kuid see pole minu arvates ligilähedanegi.
Mida me siis õigupoolest teeme?
Me kulutame Galileo kaudu miljardeid eurosid, tagamaks, et teame, kus transport asub.
See tähendab, et veoettevõte suudab korraldada oma tegevust tõhusalt kogu Euroopa turul ja siis ütleme meie: ei, stopp, bürokraatia.
Peate esitama pabereid, vaatamata sellele, et teil on tööd küllaga.
Peate tegema igasuguseid asju, mis tähendab, et tegutsete vähem tõhusalt ja võimalik, et isegi näete oma veoautosid pöördumas tagasi tühjalt.
Niimoodi ütleb komisjon praegu ja minu jaoks on suur pettumus, et komisjon üldse julges seda paberile panna.
Seepärast usun praegusel juhul, et sotsiaalne tahk on teatav ettekääne, mida kasutatakse liiga kergekäeliselt.
Miks muidu pöörduvad Prantsuse ametiasutused Belgia veoettevõtete poole selgitamaks välja, kas nad ei tee või teevad liiga palju kabotaažvedusid Prantsusmaal?
Belgias on palgad kõrgemad kui Prantsusmaal, mitte madalamad.
See ei ole sotsiaalne küsimus, see on küsimus riigi siseturu kaitsmisest.
Seega on tulemuseks suurem keskkonnakahju, millele mõne nädala jooksul järgnevad komisjoni ettepanekud rohelise transpordi kohta.
Palju õnne!
Õnneks oleme meie ja raportöör saanud teha selles osas nii mõndagi.
Loodan, et sellest on abi.
Meil on avatud turu väljavaade 2014. aastaks, kuid minu arvates sellest ei piisa.
Eelistaksin näha selle saavutamist aastaks 2012.
Samuti ma ei usu, et meil on tarvis uusi uuringuid.
Seekord peame turu tõesti lahti paiskama - ja hr Piecyk, olen nõus Teie muudatusettepanekuga - selleks et tagada meetmete võtmine, kui turul on häire.
Meetmeid tuleb võtta avatud turul, mitte luues lisatakistusi turul, kus on juba sajad tegutsejad.
Pr Ţicău raporti osas olen täiesti nõus range lähenemisega inimestele, kes sellel tegevusalal alles alustavad.
Muuseas, olen muutnud nõudmised mitmes punktis isegi rangemaks.
Tänan raportööri minuga sellel teemal arutellu laskumast.
Kui oleme turuosaliste suhtes ranged, peame ka tagama, et turg on tõepoolest avatud.
<D>
Härra juhataja, hääletasin käesoleva raporti vastu.
Kuigi selles võib olla häid tähelepanekuid, siis lõppkokkuvõtteks läheb see liiga kaugele.
Pooldan Euroopa Liidu määruste süvalaiendamist, kuid mitte siis, kui need muudetakse liiga bürokraatlikuks, raskesti rakendatavateks ja ebasoodsaks tööstusele.
Püüdlus lisada sellesse õigusakti põllumajandus on minu jaoks täiesti vastuvõetamatu ning läheb üle piiri.
See tuleb tagasi lükata.
Pinnase kaitse lisamine pole Euroopa Parlamendi kohustus ja seda ei saa kohaldada üle Euroopa Liidu.
See peaks olema riikide valitsuste kohustus.
Soovin teada, miks põllumajanduskomisjoniga sellel teemal ei konsulteeritud.
Ei saa vastu võtta määrusi, mis on laastavad ning põhjustavad sea- ja linnuliha tootjate pankrotte.
Tõde on see, et Euroopas võtame vastu määrusi ning piirame tootmist, kuid samal ajal lubame Euroopa Liitu importi, mille tootmisel pole kasutatud Euroopaga võrdväärseid standardeid.
Ma ei saa sellega leppida.
<D>
Vastuseks härra Crowleyle - Euroopa on viimastel aastatel kannatanud üha rohkemate õnnetuste ja suurte kriiside käes.
Hiljuti mitmes Euroopa riigis aset leidnud metsatulekahjud ja üleujutused näitasid, et on eluliselt tähtis parandada Euroopa Liidu tõhusust ja võimet hädaolukorras tegutseda.
Ka seda on vaja teha solidaarsuse ja oma kodanike kaitsmise vaimus.
Me peame olema solidaarsed ja ühtsed ning kaitsma kodanikke Euroopa Liidus ja sellest väljaspool.
Seetõttu on eesistujariigi jaoks esmatähtis parandada muu hulgas Euroopa Liidu suutlikkust reageerida õnnetustele ja kriisiolukordadele.
Alustades olemasolevatest ühenduse ressurssidest, eelkõige ühenduse kodanikukaitse meetmetest, peame läbima erinevad õnnetustele reageerimise staadiumid.
Esiteks on meil vajadus ennetustegevuse, teadusuuringute ja teabe järele.
Me peame kiirendama tööd varajase hoiatuse süsteemide rakendamiseks.
Teiseks peame kriisideks valmistuma, see tähendab parandama haldus- ja reageerimisvõimet ning ühenduse ja rahvusvahelisel tasandil tegutsevate asutuste vahelist kooskõlastustegevust.
Sekkumisega loodame suurendada Euroopa humanitaarabi andmise ja kodanikukaitse suutlikkust ning parandada sel viisil ühenduse kodanikukaitse mehhanismi, koondades selle ühe operatiivsema keskuse ümber.
Sellest tulenevalt uurivad kõnealuseid teemasid nõukogus erinevad pädevad töörühmad ja nõukogu tutvub tehtud tööga enne selle aasta lõppu.
Annan lugupeetud parlamendiliikmetele teada, et eesistujariik korraldab 4. ja 6. novembril kodanikukaitseõppuse, milles osalevad liikmesriikide kodanikukaitse peadirektorid.
See võimaldab näha, millisele alusele rajada edasine tegevus selles väga olulises sektoris.
<D>
(RO) Euroopa ühist varjupaigasüsteemi iseloomustab järjepidevuse puudumine rahvusvahelise kaitse instrumentide kohaldamisel.
Suurte erinevuste tõttu 27 liikmesriigi otsustusprotsessis varjupaigataotluste menetlemisel kõigub taotlejate pagulase staatuse tunnustamise määr vahemikus nullist üheksakümne protsendini.
Lisaks panevad Dublini süsteemi kriteeriumid Euroopa Liidu välispiiril asuvatele liikmesriikidele ebaproportsionaalse koorma, sest nemad kui riigid, kuhu esmalt sisenetakse, vastutavad varjupaigataotluste menetlemise eest.
Endiselt esineb selliseid nähtusi nagu ühest liikmesriigist teise edasiliikumine ja taotluste dubleerimine.
Üks ELi varjupaigapoliitika põletavamaid vajadusi on seotud analüüside, kogemuste ja teabe vahetamisega liikmesriikide vahel.
Koostöö arendamiseks varjupaigataotluse menetlemise eest vastutavate haldusorganite vahel tuleb leida praktilisi lahendusi.
Kõige keerukam lahendamist vajav probleem on liikmesriikide vaheline kommunikatsioon, mis puudutab rahvusvahelist kaitset taotlevate isikute erinevat kohtlemist vastavalt nende päritolumaale.
Ma loodan, et komisjoni poolt kolm nädalat tagasi esitatud määrus varjupaigaküsimuste Euroopa tugiameti loomiseks aitab praegused probleemid osaliselt lahendada.
Ma kutsun üles selle Euroopa ameti tulevasi juhte mitte eirama koostööd Euroopa Välispiiridel Operatiivkoostöö Korraldamise Ametiga, Euroopa rändevõrgustikuga ning liikmesriikide ja kolmandate riikide pädevate ametiasutustega, mis tegelevad rände- ja varjupaigaküsimustega.
Lisaks tegevuse dubleerimise vältimisele võimaldab koostöö koordineerida liikmesriikide tegevust ja kasutada ära nende oskusteavet varjupaigaküsimustes.
<D>
kirjalikult. - (DE) ELi-ülene postiteenuste vabastamine saab teoks - mitte 2009. aastal, nagu algselt kavandatu, vaid 2011. aastal.
Majanduslikus mõttes on postisektor väga tähtis ning see mõjutab ka teisi majandussektoreid.
Nagu kõigis teisteski majandusvaldkondades, on suurem konkurents loogiline ka posti kojukande osas.
Samuti ei ole ainsad kasusaajad ettevõtted, kuna ka tarbijatele langevad osaks suured hüved.
Seda aga ei juhtu enne, kui põhitingimused on õiged.
Teisisõnu, tuleb tagada kirjade kojukanne sama tõhusalt kui enne ning mõistliku hinnaga.
Tuleb hoolitseda selle eest, et pikemas perspektiivis oleks tagatud postiteenuste kõikehõlmav osutamine - ja seda kõikjal, ka äärealadel.
Iseäranis olulised on head töötingimused ja ennekõike kindlus töökoha pärast kõigi postisektoris töötavate inimeste puhul.
On samuti tähtis, et samad tingimused kehtiksid kõigi postiteenuste osutajate tegevuse suhtes.
See kehtestati selgelt juba alguses ja seda ei kavandatud armutu liberaliseerimisena.
Peame looma head ja jätkusuutlikud tingimused kõigi jaoks - postiettevõtete, nende töötajate ja loomulikult ka nende klientide jaoks.
<D>
kirjalikult. - (NL) Ma toetan täielikult seda raportit.
Igal aastal transporditakse tohutus koguses ohtlikke aineid, nagu kloor ja bensiin, Euroopa Liidu siseveeteedel.
Siiani ei ole selle kohta koostatud mingeid eeskirju, kuigi eksisteerib õigusloome ohtlike kaupade transpordi kohta maanteel ja raudteel.
Õigusloomet ohtike kaupade veo kohta laevaga on hädasti vaja mitte ainult ohutusalastel põhjustel, vaid ka selleks, et reguleerida Euroopa tasandil keskkonna ja rahvatervise kaitset.
Suur osa sedasorti transpordist on piiriülene.
Pealegi on Euroopa eeskirjad kasulikud ka ettevõtetele, mis hetkel peavad vastama erinevates liikmesriikides kehtivatele erinevatele riiklikele nõudmistele.
Transport sisemaa veeteedel paiskab õhku ka vähem kasvuhoonegaase.
Seega on väga oluline ühtlustada nõudmised erinevatele transpordiliikidele.
Seejärel muutub atraktiivsemaks erinevate transpordiliikide kombineerimine, näiteks nii, et osa teest läbitakse raudteel ja seejärel jätkab kaup liikumist laevaga.
See pole mitte ainult tõhus, vaid eelkõige jätkusuutlik.
Seega loodan ma, et transpordifirmad tõesti valivad tihedamini erinevate transpordiliikide kombinatsiooni.
<D>
Majandusliku ja kultuurilise ebavõrdsuse jätkumine maailmas on viinud uut liiki orjapidamiseni, mis ei hõlma enam mitte ainult seksuaalset, vaid ka majanduslikku ärakasutamist.
Sellised juhtumid ei sarnane küll täpselt ajaloost tuntud orjapidamisega, aga on sama alandavad.
Ohvritelt võetakse vabadus ja võrdsus - väärtused, mis on nüüdisaja ühiskonna alustalad.
Ohvritele pannakse hind, neid müüakse ja vahendatakse ning neilt röövitakse inimväärikus.
Inimkaubandus on organiseeritud kuritegevuse jaoks väga tulus äri ja see on nüüd piiriülene.
Lissaboni lepingu jõustumisele järgnenud aasta jooksul on esitatud palju ettepanekuid kriminaalasjades tehtava politseikoostöö ja õigusalase koostöö kohta.
Nüüd peame parandama ELi tegevust inimkaubanduse vastaseid meetmeid soodustavate stiimulite loomisel, usaldusväärse statistika saamiseks andmete kogumisel ja tihedama piiriülese koostöö sisseseadmisel, sealhulgas teabevahetusel ja parimate tavade jagamisel, ning süvendama koostööd Eurojusti ja Europoliga.
Ka peame keskenduma rohkem ohvritele.
Ohvrid vajavad kaitset, ka õiguskaitset.
Neil on vaja abi ja sotsiaalse rehabilitatsiooni programme.
Eelkõige on aga vaja karmistada karistusi inimkaubitsejatele ja tööandjatele, kes kasutavad ära oma sageli alaealiste ohvrite haavatavust.
<D>
(EL) Härra juhataja, Türgi on ühtse Euroopa kandidaatriik.
See toob kaasa õigused ja kohustused.
Raportöör on koostanud tasakaalustatud vaheraporti.
See pakub Türgile teise võimaluse oma reformidega jätkata ning oma kohustused täita, mis on peamiselt seotud majanduslike muutustega, Kopenhaageni kriteeriumide ning inim-, usu- ja vähemuste õiguste austamisega.
Tahame, et Türgi muutuks, kuna Türgi ise soovib muutust ning samuti kuna praegused ajad seda nõuavad.
Muutus Türgis tähendab kohustuste täitmist Küprose ees, tunnustades Küprose Vabariiki ning lõpetades Küprose okupeerimise.
Raport märgib õigesti, et Türgi armee väljaviimine aitab leida lahenduse ning et Türgi armee saab asendada väiksema julgeolekunõukogu kontrolli all oleva Euroopa väeüksusega.
Türgi peab täitma järgmised kohustused: lõpetama koloniseerimise ning muutma Küprose demograafilist iseloomu; asustajad, kes moodustavad okupeeritud aladel enamuse ja ootavad esimest võimalust mis tahes lahenduse õõnestamiseks, tagasi kodumaale viima; lõpetama okupeeritud Küprosel Kreeka küproslaste omandi omastamise; ning lõpetama meie kultuuripärandi hävitamise.
Esimese sammuna peab Türgi austama ÜRO otsuseid ning tagastama Famagusta linna selle seaduslikele elanikele.
Ankara peab Türgi küproslasi isoleerituks 45 000 Türgi sõduri kohaloleku pärast, kes hoiavad Kreeka küproslased nende kodudest ja omandist eemal.
Türgi käes on võti nii ühinemiseks Euroopaga kui ka Küprose küsimuse lahendamiseks.
Türgi poliitika jagada Küpros kaheks riigiks ei ole lahendus.
Me elame liitumiste, mitte eraldumiste, ajastul.
Ütleme "jah” euroopalikule Türgile ning "jah” euroopalikule lahendusele, millel on vähe ühist eraldusjoonte ning -tsoonidega; need peaks põhinema, nagu raportöör õigesti rõhutab, ühendatud Euroopa põhimõtetel.
See loob elujõulise mudelriigi kogu Euroopale, kus Kreeka ja Türgi küproslased ning kristlased ja moslemid saavad elada rahumeelset ja produktiivset elu, mis põhineb ühendatud Euroopa printsiipide ja väärtuste vastastikusel austamisel.
<D>
fraktsiooni ALDE nimel. - (NL) Härra president, nõukogu eesistuja, volinik, iga riik, mis luuakse olemasolevast riigist lahku löömise teel, kahjustab esialgse riigi territoriaalset ühtsust ja muudab ühepoolselt rahvusvahelist õiguskorda.
Minu riik on üks selline juhtum: see loodi 1830. aastal 1815. aastal Viini kongressil loodud riigist lahkulöömise teel.
Belgia olemasolu tunnustas väga kiiresti Londoni konverents, millest võtsid osa Ühendkuningriik, Preisimaa, Venemaa, Austria ja Prantsusmaa, aga Holland, kellest me lahku lõime, ootas üheksa aastat enne, kui Belgiat tunnustas.
Ma oleksin tegelikult tahtnud öelda seda Serbia välisministrile, kui ta oleks tahtnud kuulata.
Mis aga antud juhul nii ei olnud, kuna ta kordas harjumuspärast Serbia seisukohta ad nauseam, ilma vähimagi möönduseta, et on ka vastakaid seisukohti.
Ainus valguskiir oli tema selge seisukoht, et Serbia ei kasuta mitte mingit vägivalda, väljapressimist või hirmutamist.
Me kõik peame nüüd muretsema tuleviku pärast - Serbia, Kosovo, kogu piirkonna tuleviku pärast.
Euroopa Liit on tänaseks Kosovo peale kulutanud juba 3 miljardit eurot.
Järgneva 16 kuu tarbeks lisandub veel 200 miljonit eurot, kuid sellest ei piisa.
Me peame võimalikult kiiresti lihtsustama Serbia ja teiste Lääne-Balkani riikide viisarežiimi selleks, et suhted nende riikide kodanike ja meie riikide kodanike vahel normaliseeruksid.
<D>
(PL) Härra juhataja, täna leiab volinik Hübner end väga raskest olukorrast.
Ta peab vastama nõukogu nimel, kelle esindajaid ei ole kohal.
Taani eesistumise ajal, 2002. aasta äkktulva järel õnnestus nõukogul end kokku võtta ja valmistada ette asjakohased dokumendid vaid nädalatega.
Praegu tuleks meil solidaarsusfondi reformi sellises venimises süüdistada nelja eesistujariiki.
Me vajame seda fondi.
Selle kaudu antav abi ei peaks sümboliseerima pelgalt meie solidaarsust, vaid see peab olema kiire, tõhus ja võimalikult bürokraatiavaba.
Ma usun, et me peame siinkohal vaatlema kaht küsimust.
Esiteks, kuidas ja millistes olukordades solidaarsusfondi hallata, ning teiseks, mil viisil kasutada pikaajaliseks katastroofiennetuseks muid ressursse teistest fondidest, näiteks Ühtekuuluvusfondist.
Kuid see on juba omaette teema.
Sooviksin kasutada võimalust ja esitada volinikule ühe küsimuse.
Kunagi arutati kiirreageerimisvahendi loomist ja valmisolekut suurteks katastroofideks, mille eelarveks nähti ette ligikaudu 200 miljonit eurot.
Ma ei tea, mis seisus on see projekt, mis on samuti praegu käsitletava teemaga seotud.
<D>
nõukogu eesistuja. - (PT) Austatud juhataja, volinik, daamid ja härrad, ma kõnelen lühidalt.
Esiteks tänan teid toetuse eest esitatud ja täna arutluse all olevale aruandele ning siin toimunud arutelule.
Veelgi enam tänan teid tunnustuse eest nõukogu, komisjoni ja nõukogu peasekretariaadi tehtud tööle aruande ja selle sisu ettevalmistamisel.
Siin kuuldud märkused kõlasid meie jaoks kui muusika, sest nendes tunnustati üksikasjalikkust, sisukust ja jõupingutusi aruande koostamisel.
Kuulsime ka kriitikat, eriti kohatise vähese analüüsi ning põhjuste ja tagajärgede käsitlemise põhjalikkuse kohta.
Kindlasti on aruanne selle poole teel - selles sisaldub rohkem analüüsi kui eelmistes aruannetes, vähemalt püüdsime me sinnapoole, ning ei tohiks olla mingit kahtlust, et me jätkame, järgides teie soovitusi ja ettepanekuid.
Ka aruande sisu kohta avaldati arvamust.
Üks parlamendiliige ütles, et Euroopa on teinud ära mõndagi või isegi palju, kuid siiski on veel pikk tee käia.
Usun, et Euroopa on tõenäoliselt piirkond, kus enim järgitakse vabaduse, õigluse, inimõiguste ja õigusriigi põhimõtteid.
Euroopa on järjekindlalt ja katkematult olnud inimõiguste üha tugevama ja kindlama kaitsmise kursil.
On siiski selge, et alati on veel paljugi teha, sest vabadusi ja inimõigusi silmas pidades jääb alati midagi teha - ikka on midagi vaja kaitsta, täiustada või kindlustada.
Siiski peaksime möönma, et Euroopa Liit on palju ära teinud, nii Euroopa-siseselt kui ka väljaspool Euroopat.
Siin viidati ühele äsjasele juhtumile: otsused või meetmed, mis on võetud näiteks lapse õiguste kaitseks.
See on nüüd tehtud.
Juhiksin tähelepanu ka neljale või viiele algatusele inimõiguste valdkonnas, mis on vaieldamatuks tõendiks ELi püüetele tegeleda inimõiguste kaitsmisega.
Homme kuulutame pidulikult välja Euroopa Liidu põhiõiguste harta.
2007. aasta sellel poolaastal on Euroopa Liit kindlustanud surmanuhtlusele moratooriumi kehtestamise vastuvõtmise ÜROs.
Oleme asutanud Euroopa Liidu Põhiõiguste Ameti, mille ettevalmistustööd on lõppjärgus.
Oleme kehtestanud Euroopa surmanuhtluse vastase päeva.
Need on konkreetsed, kindlad näited meie viimastest ettevõtmistest, mis kinnitavad, et inimõigustealane töö on jätkuv, järjekindel ja katkematu.
Peame tunnistama, et on olemas probleemid ja on olemas meetmed, tegevused ja hoiakud, mis ei pruugi täiuslikud olla!
Sellele vaatamata tuleb tunnustada suurt edu, mida oleme sel alal saavutanud.
Välistegevust silmas pidades viidati ELi ja Aafrika vahelisele tippkohtumisele, mis järgmisena arutlusele tuleb.
Pole kahtlust, et inimõiguste küsimus ja hea valitsemistava olid Lissabonis ELi ja Aafrika vahelisel tippkohtumisel peetud dialoogi väga olulised punktid.
Daamid ja härrad, nii teile kui ka kõigile Euroopa kodanikele on teada, et meie dialoogis kolmandate riikidega on inimõiguste kaitsmine alatine ja prioriteetne päevakorrapunkt ning kahepoolsete kohtumiste teema.
Seda tõestab nii meiepoolne hukkamõist kolmandates riikides esineva mis tahes inimõiguste rikkumise puhul kui ka meetmed, mida oleme võtnud vastuseks taolistele rikkumistele kolmandates riikides, eriti sanktsioonide kehtestamine eesmärgiga takistada rikkumiste kordumist.
Seega peaksime tunnustama oma saavutusi ja jõupingutusi.
Loomulikult tuleb parandada, mis parandamist vajab, aga me peaksime jääma enesekindlaks ja positiivseks ning uskuma, et oleme õigel teel ja tegutseme kooskõlas oma humanistlike traditsioonidega.
<D>
fraktsiooni IND/DEM nimel. - Proua juhataja, mõned aastad tagasi täheldati Euroopa koolidega seoses kaht probleemi.
Esiteks olid nad kaugele maha jäänud hariduslike erivajadustega laste kaasamise ja sellealase ühtse poliitika vallas.
Teine probleem seisnes selles, et kui hariduslike erivajadustega lapse vanem esitas koolile avalduse, vastati talle tavaliselt, et kool ei suuda tegelikult lapse vajadusi täita ning vanem peaks leidma mõne muu variandi.
See polnud aga kindlasti õige vastus.
2007. aasta detsembris eraldas Euroopa Parlament oma eelarvest summa "erivajadustega laste esmaklassilise hariduse rahastamisele kaasa aitamiseks ja kaasava haridussüsteemi kontseptsiooni [...] edendamiseks”; see summa "vabastatakse reservist, kui esitatakse ettepanek käivitada katseprojekt erivajadustega laste õpetamist toetava keskuse loomiseks, mis hõlmaks kvalifitseeritud ja vastava kogemusega töötajaid ning asjakohaseid õppematerjale”.
Mulle ettenähtud aja jooksul ei hakka ma käsitlema läbirääkimisi, seda edasi-tagasi pendeldamist, mis on seda katseprojekti saatnud.
Nüüdseks on katseprojekti raames saavutatud mitu poolikut tulemust psühholoogia ja mõnes muus vallas, kuid see ei ole see, mida ma pean katseprojektiks, mis kätkeks reaalseid ja integreeritud tunde kõikjal Euroopa koolides.
Arvan, et meil on aeg määratleda väga selge eesmärk.
See eesmärk on kaasata hariduslike erivajadustega lapsi ja lõimida neid neile sobival viisil.
Hariduslike erivajadustega laste projekti raames on Euroopa koolides praegu 411 last.
See moodustab õpilaste arvust 2 %, samas on invaliidsuse protsent rahvastiku hulgas 17.
Ikka veel ei lase me piisaval hulgal hariduslike erivajadustega lastel Euroopa koolides käia, ikka veel oleme jätnud kõrvale 15%.
Ma ei suuda uskuda, et nende inimeste arv, kellel on õigus Euroopa koolis käia, erineb nende osakaalust rahvastiku hulgas.
Meil tuleb kindlasti koostada mingi projekt ja hinnata olukorda, kuid me võiksime seda lõputult teha - me oleme olukorda lõputult vaadelnud!
On aeg katseprojektide etapist edasi liikuda.
On aeg luua laste jaoks töötav lahendus, mis peab muutma üldiseks tavaks kõikides koolides.
Sellest oleme veel kaugel.
See on mitmekesisuse teine külg.
Mitmekesisus ei hõlma üksnes keeli ja kultuure; see puudutab ka inimeste vajadusi ja nende võimeid kõigis nende erisustes ja viimastega arvestamist.
<D>
fraktsiooni PSE nimel. - (NL) Lugupeetud juhataja, kui me tegeleme püügiga Mauritaania rannikul, põhjustab see äärmiselt vaeste inimeste sisserände Euroopasse, sest neil puuduvad kodumaal mis tahes tulevikuväljavaated.
Selle probleemiga on sunnitud tegelema meie kõige vaesemad piirkonnad, mitte jõukamad.
Nii kaotabki Euroopa Liit valijate toetuse, eelkõige nende toetuse, kelle sissetulek on väike.
Sellepärast on ühtekuuluvuspoliitika äärmiselt vajalik.
On ju mitmeti kurb, aga samas täiesti mõistetav, et Iirimaa lükkas Lissaboni lepingu tagasi.
Lissaboni leping on tõeline edasiminek arengupoliitikas.
See on esimene dokument, mis loob korrektse aluse sidususe saavutamiseks.
Euroopa Liit ei tohiks vaestelt riikidelt võtta ühe käega seda, mida ta teisega annab.
Meie põllumajandus-, kalandus- ja kaubanduspoliitika ei tohiks olla vastuolus arengupoliitikaga.
See puudutab muidugi mitmeid poliitikavaldkondi, aga küsimus ei ole konkurentsis parlamendikomisjonide vahel.
See on täiesti ebaoluline.
Nice'i lepingus nõuti, et Euroopa Liit toimiks maailmas ühtse jõuna.
See ei osutunud piisavaks.
Põllumajanduspoliitika võimaldas häbenemata toodangu, nagu suhkur ja teravili, ülejääke müüa maailmaturul eksporditoetusi makstes dumpinguhindadega.
Õnneks on niisugused asjad jäänud praeguseks enamasti minevikku.
Ainult Lissaboni lepingu näol saaksid need, kes tahavad toetada vaeseid riike, õigusliku aluse, mis võimaldab neil kaitsta solidaarsust kõige vaesemate inimestega maailmas.
Kuid Iirimaa hääletas lepingu vastu.
"Ei” ütlesid peamiselt kõige madalama sissetulekuga inimesed, sest vaeseimad inimesed Euroopas ei samasta end praeguse Euroopa Liiduga piisavalt.
Nende jaoks on liialt palju ebakindlust ja ohtusid, et tulla toime senise ebajärjekindla ja antisotsiaalse poliitika tagajärgedega.
Nagu raportöör Frithjof Schmidt väga selgelt väljendus, peame olema solidaarsed kõigi kodanikega Euroopas ja arengumaades, olles samas säästvad keskkonna suhtes.
See ei ole sugugi lihtne ülesanne.
Kiusatus vahetada üks solidaarsus teise vastu on suur.
Tegemist ei ole aga vastanditega.
Tõeline solidaarsus madala sissetulekuga inimestega Euroopas ja mujal maailmas eeldab solidaarsust arengumaadega.
<D>
tööstuse, teadusuuringute ja energeetikakomisjoni arvamuse koostaja. - (HU) Tänan teid võimaluse ees sõna võtta, hr juhataja.
Volinik, daamid ja härrad, viimastel aastatel on hinnatõusu ja regulatiivse läbipaistvuse puudumise tulemusel märgatavalt suurenenud energiatarbijate rahulolematus.
Just sel põhjusel on nii oluline, et Euroopa Parlament annab peagi oma õnnistuse seadusandlikule paketile, mis aitab tagada elektrituru tõhusama toimimise.
Olen veendunud, et hindade järsk tõus ja tarbijate kasvav abitus on toimunud suures osas tänu turu kehvale toimimisele.
Paljudes liikmesriikides võistlevad tarbijad siiani varustajate pärast, mitte vastupidi.
Näiteks Ungaris tähendab turu liberaliseerimine hetkel kõrgemaid hindu ja teenusestandardi halvenemist, seda tänu segasele viisile, mil turu liberaliseerimine valitsuse eksimuste tagajärjel aset leiab.
Nende raportite paketi vastuvõtmine, millest me siin täna räägime, teeks sellele olukorrale lõpu.
Uued õigusaktid võivad viimaks ometi tagada energiaturul tõelise konkurentsi ning varustajad võivad end lõpuks leida positsioonilt, kus nad tegelikult tarbijate pärast võistlema peavad hakkama.
Lisaks loob energiapakett paremad tingimused selliseks investeeringuks, mis on ülioluline Euroopa energiaga varustamise tuleviku seisukohast.
See stimuleerib energiatõhusust ja ma usun, et hõlbustab ka taastuvate energiaallikate levikut.
Ettepanekute veel üheks teretulnud omaduseks on, et nad tugevdavad tarbijate õiguste sätteid, millele vastavus hetkel sageli puudulik on.
Üks põhjus, miks see praegu eriti oluline on, on see, et üha tõusvad energiahinnad põhjustavad vaesust.
Minu arvates tuleb energiapoliitika valdkonnas tehtavaid püüdlusi alati hinnata tarbijate rahuolu valguses.
Me astume olulise sammu tõhusama määruse suunas.
Ettepanekute pakett soodustab konkurentsi ja parendab varustatuse turvalisust.
Me loodame, et selle paketi vastuvõtmisega tagatakse, et tulevikus ei pea Euroopa energiatarbijad leppima regulatiivsete puudujääkide tulemusel tekkinud põhjendamatute hindadega.
Tänan teid väga, hr juhataja.
<D>
Direktiivis käsitletakse kaitsemeetmete kohaldamist, et abistada kuriteoohvreid, kui on ohus nende elu, füüsiline, psühholoogiline või seksuaalne heaolu.
Kaitsemeetmed on olemas kõikides ELi liikmesriikides, aga teisel pool riigipiiri need ei kehti.
Euroopa lähenemiskeeluga tahetakse tagada, et kaitse, mis on isikule antud ühes liikmesriigis, oleks jätkuvalt olemas ka kõigis teistes liikmesriikides, kuhu nimetatud isik läheb või on läinud.
Sellise seisukoha võttis Euroopa Parlament täna vastu 610 poolt- ja 13 vastuhäälega, erapooletuid oli 56.
Selle aluseks on parlamendiliikmete ja ELi eesistujariigi Belgia esindajate vahel saavutatud kompromiss.
Teksti peab siiski liikmesriikide kvalifitseeritud häälteenamusega heaks kiitma ka nõukogu.
Kuigi enamik kaitsemeetmeid on mõeldud koduvägivalla all kannatanud naiste jaoks, peaks uusi eeskirju kohaldama kõikidele ohvritele, sest raportis on kirjas, et "käesolevat direktiivi kohaldatakse kaitsemeetmete suhtes, mille eesmärk on kaitsta kõiki vägivallaohvreid, mitte üksnes soopõhise vägivalla ohvreid, võttes arvesse iga asjaomase kuriteo liigi spetsiifilisust”.
<D>
Ettepanek võtta vastu Euroopa Parlamendi ja nõukogu määrus välismaksete kohta ühenduses, mille eesmärk on vahetada välja praegu kehtiv määrus, on seotud Euroopa ühtse makseturu loomisega.
Samuti on ettepaneku eesmärk suurendada tarbijate huvide ja õiguste kaitset ning lihtsustada statistiliste andmete esitamise koormat.
Maksebilanssi käsitleva artikli 5 ja läbivaatamissätet sisaldava artikli 12 suhtes püüab raportöör Margarita Starkevičiūtsaavutada kompromissi, mida Bulgaaria toetab.
Kompromiss pakub ajakohase piisava hindamise võimalust.
Praegune üleilmne majanduskriis suunab tähelepanu asjakohaste statistiliste andmete saamise vajadusele.
Bulgaaria pooldab seda, et alla 50 000 euro suuruste tehingute puhul kaotataks makseteenuste osutajate kohustus esitada tehingupõhist maksebilansistatistikat.
Bulgaaria toetab artikli 5 lõike 2 väljajätmist, sest väljendatud kõhklused on seotud võimaliku teabekaoga ja maksebilansistatistika kvaliteedi halvenemisega, samuti vajadusega otsearuandlussüsteemile ülemineku rakendamise tehnilise perioodi järele.
<D>
(DE) Proua president, postiteenuste siseturu rajamise lõpuleviimine demonstreerib selgelt ütluses "Head asjad juhtuvad nendega, kes ootavad" peituvat tõde.
Isegi mina saan toetada esitatud eelnõud, mis on viieteistkümne aasta pikkuse tubli tingimise tulemus.
Olen üks neist, kes oleks pigem säilitanud riiklike postiasutuste monopoli vähem kui 50 grammi kaaluvate kirjade kättetoimetamisel.
Nüüd jõustub see postituru kontrollitud vabastamise viimane etapp 1. jaanuaril 2011.
Pidades silmas postiteenuste struktuuri Luxembourgis, kohustuslikku nõuet värvata vabatahtlikke avaliku teenistuse kaitseväest, ning tekkivaid kulutusi, ei oleks ma ette võtnud ebapiisavalt kontrollitud postiteenuste turu vabastamist, kuna sellel võib olla väljakannatamatuid tagajärgi postitöötajatele ja tarbijatele.
Esimesel lugemisel palusin seega raportööril hr Ferberil võimaldada üleminekul kahe aasta pikkust lisaaega suhteliselt vähese elanike arvuga väikestele riikidele, et neil oleks võimalik piiritleda teatud teenuste osutamine universaalteenuse osutajale, ja ma tänan teda mõistva suhtumise eest.
Olin seda korraldust taktitundeliselt piiritlenud, tagamaks Luxembourgi kasusaamise erandist, kuid ministrid eelistasid ennetada võimalikke arusaamatusi, esitades asjaomaste riikide nimekirja.
See laseb meil end turvaliselt tunda.
Tähtis on asjaolu, et universaalteenuse nõue tagab posti kogumise ja kiire kättetoimetamise kõigile määratud aadressidele elamutes ja ärihoonetes igal tööpäeval, seda isegi kaugemates või hõredalt asustatud piirkondades.
Universaalteenuse netomaksumuse katmiseks võib minna vaja välisrahastamist, ja seepärast on rahuldavalt reguleeritud ka taskukohaste tariifide küsimust.
Viimaks, võetud on parimad võimalikud meetmed, et tagada alalise oskustöö säilimine universaalteenuse osutajate juures ning et tagada kehtivatel õigusnormidel või kollektiivlepingutel põhinevast teenistusajast ja sotsiaalkindlustuskavadest kinnipidamine, vastupidiselt sellele, mida vasakpoolsed meil arvata oleksid lubanud.
Nad peaksid uurima eelnõu sõnastust.
See sätestab selgelt, et postituru vabastamiseks tehtavate ettevalmistuste puhul tuleb arvestada ühiskondlike kaalutlustega.
Seoses ettepanekuga, mille esitasid meie filantroopilised misjonärid seoses tasuta postiteenuse tagamisega nägemispuudega isikutele, ei saa mina isiklikult aru, miks rikastel nägemispuudega isikutel peaks olema võimalus saata oma posti tasuta ja maksumaksja raha eest.
Igal juhul hauguvad need, kes antud ettepaneku tegid, vale puu all, kuna selliste korralduste tegemine kuulub liikmesriikide pädevusse.
Subsidiarité oblige!
<D>
eesistuja. - (SL) Mul on au täna jälle siin teie hulgas olla ja nõukogu eesistujana esitada teile Bali kliimamuutuste konverentsi tulemuste hinnang.
Olen väga rõõmus, et Euroopa Parlament aktiivselt osales kliimamuutuste küsimuses peetud arutelul.
Euroopa Parlamendi tugev delegatsioon parlamendi asepresidendi hr Vidal-Quadrase juhtimisel, mis koosnes mitmest silmapaistvast parlamendi esindajast, oli samuti Bali konverentsil esindatud.
Ka tahaksin avaldada toetust kliimamuutuste esimesele vahearuandele, mis esitati eelmisel esmaspäeval teie kliimamuutuste komiteele.
Daamid ja härrad, nagu te teate, möödusid konverentsi viimased päevad niiöelda ebakindluse väga pingelises õhkkonnas.
Kui näis, et läbirääkimised ei ole edukad ja kokkuleppele ei jõuta, sekkus ka ÜRO peasekretär hr Ban Ki-moon ja tema sekkumine oli tähtis.
Asjaolu, et läbirääkimisi pikendati ühe päeva võrra ja et need kestsid läbi kahe viimase öö, annab tunnistust nende keerulisusest.
Lõppkokkuleppena võeti vastu otsus pikaajalise koostöö kohta konventsiooni raamistikus, pealkirjaga Bali tegevuskava.
Selle dokumendi alusel algavad läbirääkimised varakult kas märtsis või aprillis ja järgmise aasta lõpuks peaksid need jõudma täieliku globaalse kokkuleppe sõlmimiseni kliimamuutuste käsitlemiseks pärast 2012. aastat.
Lubage, et mainin ära mõned selle kokkuleppe olulised punktid: esiteks osa, milles käsitletakse rahvusvahelisi meetmeteid heitkoguste parandamiseks, s.o vähendamiseks.
Kokkuleppes toonitatakse, et kõigi arenenud riikide pingutused heitkoguste vähendamiseks peavad olema üksteisega võrreldavad.
See tähendab, et Ameerika Ühendriigid kaasatakse samuti heitkoguste vähendamisse.
Siin peame rõhutama, et vastupidiselt Kyoto protokollile aastateks 2008-2012, ei kehtesta see kava mingeid kvantifitseeritud kohustusi.
Teine punkt seisneb selles, et arengumaad panustavad heitkoguste vähendamisse jätkusuutliku arengu raamistikus.
See on punkt, kus arenenud riikide toetus tehnoloogia ja vajalike rahaliste vahendite näol on väga tähtis.
Kliimamuutuste mõjude leevendamine hõlmab ka meetmeid ja positiivset innustamist, et ennetada metsade maharaiumist ja hävitamist arengumaades, mis annab suure panuse kasvuhoonegaaside globaalsetesse heitkogustesse.
Kolmas punkt koosneb parandatud kohanemismeetmetest, et kaasata rahvusvahelist koostööd.
Neljas hõlmab parandatud meetmeid tehnoloogia arendamiseks ja siirdeks, mis aitavad majandusliku arengu soodustamisega kaasa kohanemisele ja leevendamisele.
Kliimamuutuste tõhusamaks leevendamiseks ja nendega kohanemiseks on arengumaade jaoks vaja tagada lihtne juurdepääs keskkonnasõbralikele tehnoloogiatele.
Viiendas otsuses käsitletakse parendatud rahastamist ja investeerimist kliimamuutuste leevendamisse.
Selles nähakse ette arengumaade toetamine kliimamuutuste leevendamiseks ja nendega kohanemiseks võetavate siseriiklike meetmete rakendamisel.
Edasised läbirääkimised leiavad aset ad hoc töörühma juhtimisel, mis on äsja moodustatud pikaajalise koostöö jaoks konventsiooni raamistikus.
Käesoleval aastal kohtuvad nad neli korda.
Läbirääkimised tulevad intensiivsed ja nõuavad läbirääkijatelt suuri pingutusi.
Praegused läbirääkimised 2012. aasta järgsete Kyoto protokollile alla kirjutanud arenenud riikide kohustuste osas jätkuvad.
Need läbirääkimised peaks samuti lõppema järgmise aasta lõpuks.
Need toimuvad paralleelselt Bali tegevuskava läbirääkimistega.
Meie arvates on Bali konverentsil vastu võetud seisukohad kohased.
Need sisaldavad olulisi elemente, mille poole me siin Euroopa Liidus püüdleme.
Üks suuremaid saavutusi on kõigi riikide, nii arenenud riikide kui arengumaade kaasamine heitgaaside ühisesse vähendamisse.
Tunnustame kõikehõlmava kohandamise võrdsust.
Loodame, et Bali tegevuskava elavdab ummikseisu arengumaadele kliimasõbralike tehnosiirde küsimuses.
Daamid ja härrad, konverents andis meile laia raamistiku edasisteks läbirääkimisteks.
See kompromiss on teatud moel parim, mida on võimalik saavutada globaalse konsensuse hetkeseisu juures.
Tulevikus peetavad läbirääkimised on väga nõudlikud nii tehniliselt kui poliitiliselt.
Oleme seisukohal, et nende tulemus on positiivne, kui meil õnnestub säilitada eelmisel aastal valdavaks olnud arengusuund, mil kliimamuutuste küsimus tõusis poliitilises päevakorras järjest kõrgemale.
Tõhusale rahvusvahelisele kokkuleppele jõudmiseks vajame meelekindlust ja kannatlikkust ning ohtralt poliitilist tahet.
Mõnikord lepitakse kõige vajalikemate meetmetega kõige viimasena.
<D>
Proua juhataja, mina tahaksin täna rõhutada vajadust investeeringute järele: me vajame investeeringuid töökohtadesse, investeeringuid keskkonda ja investeeringuid kõikide liikmesriikide majandusse.
Selles mõttes on eriti hädavajalikud investeeringud transpordiinfrastruktuuri ja eelkõige raudteeinfrastruktuuri, sest nii saame tagada maailmatasemel raudteevõrgu ning lisaks kaitsta ja luua töökohti ja sotsiaalset ühtekuuluvust.
Me peaksime esikohale seadma raudteevõrgu elektrifitseerimise; see oleks kasulik nii transpordi arengu kui ka keskkonnakaitse seisukohalt.
Me peaksime investeerima oma transpordivõrku TENs.
Me peaksime välja töötama taastamiskava, millel on sisu ja mida rakendatakse tegelikkuses, mitte ainult suuri sõnu tegema.
Tegevusetus ja põhimõte, et turud reguleerivad end ise, on läbi kukkunud.
Euroopa kooskõlastatud tegevuse aluseks olev põhimõte peab seadma inimesed esikohale ja valitseva ladviku huvid viimasele kohale.
Meie, kes me Euroopa Parlamendis seda põhimõtet esindame, ei ole valmis mängima Pontius Pilatuse rolli ja käsi probleemidest puhtaks pesema.
Me tahame tegutseda ja teha seda otsustavalt.
<D>
komisjoni liige. - Härra juhataja, esiteks tahaksin kiita Mairead McGuinnessi tehtud töö eest - ma tean, et seda tuli teha rasketes tingimustes.
Ta on suutnud illustreerida petitsioonikomisjoni töö paljusid tahke ja ma kinnitan veel kord komisjoni tahet teha igakülgset koostööd ega kahtle selles, et ka tema ootab seda meilt.
Ma jätkaksin paari teemaga, mida ta raportis põgusalt kirjeldab.
Proua McGuinness, esiteks rõhutate parlamendi ja teie poole igapäevase ja vägagi reaalse murega pöördunud kodanike otsekontakti tähtsust.
Ma olen nõus, et see on vajalik.
Alates 2004. aastast olete tegelnud ligikaudu saja Maltalt pärit petitsiooniga, mis rahvaarvu arvestades on üsna suur number.
Osa neist sarnaneb teistest liikmesriikidest pärinevate petitsioonidega, ent paljud on Maltale ainuomased.
See näitab, et petitsioonikomisjoni otsekontaktid kodanikega on kasulikud.
Lisaks vastab tõele, et hea koostöö liikmesriikide ametiasutustega ja faktide väljaselgitamine on teie töö kasulikud koostisosad.
Peale selle, et nõustun tähtsusega, mis on otsekontaktidel kodanikega, tahaksin teiseks kommenteerida üldist põhiõiguste küsimust.
Põhiõigused kerkivad üles mitmel pool teie raportis, olgu need seotud rahvuse ja sellega seonduvate õigustega, isiklike ja perekonnaõigustega või varaliste õigustega, ning nagu te teate, juhtub sageli, et inimesed, kes pöörduvad parlamendi poole põhiõiguste küsimuses, peavad pettuma.
Põhjus seisneb selles, et need õigused osutuvad enamasti olema väljaspool ühenduse õiguse reguleerimisala, nagu te äsja õigesti märkisite.
Teie enese sõnu kasutades - tuleb veel palju teha, et eraldada terad sõkaldest, s.o need mured, millega saame tegelda, muredest, millega me tegelda ei saa.
Minu siiras soov on, et teie raport aitaks inimestel seda selgelt ja realistlikult mõista.
Nende kahe märkusega, mida kindlasti mõistetakse samas vaimus, milles need tehti, tahan lihtsalt öelda, et soovin raportöörile edu ja tänan teda veel kord raporti eest.
<D>
Üks isik on teise omanduses ja ülemvõimu abitu ohver - teile võib andeks anda, kui peate seda on inimkaubanduse määratluseks.
Tegelikult on see orjuse määratlus.
Inimkaubandus on tänapäevane orjus.
Inimeste salakaubavedu, olgu need naised, mehed või lapsed, on kuritegu ning selle esinemine aina sagedasem kõikides liikmesriikides.
Äärmine vaesus, perekondade purunemine ja koduvägivald annavad inimkaubanduse sügavamatesse põhjustesse oma panuse.
Oletame, et Ühendkuningriigis on umbes 5000 ohvrit, kellest 330 on lapsed.
Fraktsioon ECR tervitab seda arutelu.
Riikide valitsused, õiguskaitseorganid ja piirikontrolliagentuurid peavad tegema koostööd.
Ohvrite toetamiseks mõeldud mehhanismid vajavad tugevdamist.
Algatused peavad olema jõulised, liikmesriikide juhitavad ja ELi poolt toetatavad.
<D>
fraktsiooni PPE-DE nimel. - (PL) Proua juhataja, volinik, täitemenetluse valdkonna kehtivate õigusaktide vaieldamatu nõrkus on see, et kohtumääruse täitmine pärast selle sissenõutavuse kindlaks tegemist teises riigis on ikkagi üksnes siseriikliku õiguse pädevuses.
Kehtivate ühenduse õigusaktide kohaselt ei ole mingit võimalust esitada pangakonto arestimise korraldust kogu Euroopa Liidu territooriumi kohta.
Seepärast tundubki pangakontode arestimist võimaldav Euroopa korralduste süsteem nii asjakohase ja vajaliku lahendusena.
See võimaldaks võlausaldajatel tagada võlasummad või oma nõude väärtus sellega, et Euroopa Liidu territooriumil ühel või mitmel pangakontol deponeeritud vahendite väljavõtmine või ülekandmine muudetakse võimatuks.
Selline süsteem tuleks luua pärast täiendava iseseisva korra kehtestamist kõrvuti riiklike sätetega eeldusel, et seda kohaldataks vaid piiriülestele küsimustele.
Tasub rõhutada, et sellisel korral oleks vaid ennetav mõju.
Teisisõnu, see blokeeriks võlgniku vahendid tema pangakontol, kandmate neid üle võlausaldaja kontole.
Kindlasti ei tohi kohus kuulata võlgnikku üle või teavitada teda menetlusest enne tema pangakonto arestimist, muidu võib eeldatav tulemus olla vastupidine.
Arestitav summa arvutatakse võlausaldaja nõude alusel.
Tuleb siiski rõhutada, et võlgnikul peab olema õigus välja antud korraldus vaidlustada ja pädev asutus selle vaide läbivaatamiseks peab olema korralduse esitanud kohus.
Samuti tuleb sätestada täitmise erandid, et võlgnikule jääks võimalus rahuldada enda ja oma perekonna peamisi vajadusi.
Selgelt oleks selles etapis vaja täiendavat võrdlevat õiguslikku analüüsi, sest mitmed aspektid nõuavad täiendavat uurimist.
Fakt jääb siiski faktiks, et ühenduse õiguskorra kehtestamine (Euroopa korraldus pangakontode arestimiseks, mille eesmärk on rahaliste nõuete süvalaiendamine ja elluviimine ning tõhususe parandamine) oleks teetähis teel Euroopa majandus- ja õigusruumi loomise suunas.
Kokkuvõtteks tahaksin õnnitleda Kurt Lechnerit väljapaistva ja hästi koostatud raporti eest.
Parlament peab muidugi teadvustama, kui keeruline liidu sätete muutmine on, eriti selles valdkonnas.
<D>
fraktsiooni PPE-DE nimel. - Hr juhataja, mulle teeb suurt rõõmu olla täna siin ja tervitada hr Touboni raportit - mitte üksnes koordinaatorina minu fraktsiooni nimel, vaid ka meie fraktsiooni aseesimehe proua Thysseni nimel, kes kahjuks ei saanud meiega täna hommikul ühineda, kuna pidi kiirustama tagasi Belgiasse oma vanemate juurde, kelle tervislik seisund ei ole hea.
Ma tervitan kõnealust raportit kõikide meie fraktsiooni liikmete nimel.
Üks hr Touboni suurepärase töö kõige olulisemaid aspekte on - nagu ta oma kõnes märkis - viis, kuidas ta võttis ühtse turu suhtes kõikehõlmava ja igakülgse seisukoha.
Ühtne turg puudutab reaalselt Euroopa Liidu iga kodaniku elu.
Probleem on see, et ühtset turgu, selle edu ja tulevast arengut peetakse liiga tihti enesestmõistetavaks.
Nagu hr Toubon ütles, on täiesti õige esitada suur väljakutse meile kõigile ja eriti komisjonile tema töös uue strateegia väljatöötamisel, et tulla välja radikaalsete, uute ideedega ning eriti tõstes ühtse turu kogu poliitilist profiili ja tähtsust, mida see meie jaoks omab.
Kõnealuse dokumendi käsitlemisel märtsi tippkohtumisel on vaja, et liikmesriigid ja peaministrid kasutaksid eespool öeldut tõeliselt ära.
Teine punkt, millel ma peatuda sooviksin - ja mul oli rõõm kuulda, et Te seda rõhutasite, hr volinik - on globaalne mõõde.
On ilmselge, et täielikult toimiv ühtne turg on Euroopale tohutu konkurentsieelis maailmamajanduses.
Kõigi meie ja meie kolleegide kohustus on säilitada kõnealune määrav konkurentsieelis kõigi meie kodanike nimel.
Me saavutame selle üksnes ühtse turu eeliste ja poliitikate selge, ettenägeliku propageerimise abil, et kõikide meie kodanike nimel ühtset turgu edasi arendada, nagu seda nii hästi teeb kõnealune raport.
<D>
Me kõik võime nõustuda Euroopa Komisjoni kavatsusega saavutada konkurentsivõimelist sotsiaalset turumajandust.
Komisjoni raportid sisaldavad konkreetseid ettepanekuid ühtse turu tugevdamiseks.
Me usume, et need saavad rakendatud.
Voliniku Michel Barnier' sõnade kohaselt peame me kasutama ära ühtse turu võimalusi, mida ei ole siiamaani veel ära kasutatud.
Tõepoolest on võimalik loetleda mitmeid saavutusi, mis on meie elu ELis lihtsustanud.
Kuid maailmas toimuvad muutused nõuavad täiendavaid meetmeid.
Ühtset turgu saab muuta veelgi ühtsemaks.
Ma hindan väidet, et turud peavad samaaegselt teenima nii majandust kui ka ELi kodanikke.
Kodanike õigustega ja majanduslike küsimustega tegeldakse erinevates dokumentides.
Loodetavasti on selle põhjuseks soov neid kahte turu poolt tasakaalustada.
ELi kui algataja ja koordineerija roll ühtse turu tugevdamisel on vaieldamatu.
Kuid kui liikmesriigid ei ole selle rakendamisele pühendunud, peame me head sotsiaalsüsteemi, kõrgeid haridusstandardeid ja konkurentsivõimelisi töökohti veel väga kaua oodata.
Kuigi mõned inimesed kahtlevad avaliku arutelu tähtsuses, usun ma, et kõikidel sidusrühmadel peaks olema võimalus oma arvamust avaldada.
Samamoodi usun ma, et algatus arutada siseturgu käsitlevaid küsimusi iga-aastase foorumi raamistikus, on väga positiivne.
Selles arutelus osalejateks on loomulikult asutused, liikmesriigid, ettevõtjad ja kodanikud, ehk teisisõnu kõik need, kes on ühtse turuga seotud.
Samuti aitab see foorum suurendada teadlikkust selle kohta, et ühtne turg on osa meie igapäevaelust.
<D>
- Proua juhataja, praegu peab Euroopa Parlamendi esmane eesmärk olema saada suurim võimalik toetus komisjoni ettepanekule laiendada töömahukate teenuste käibemaksumäärade vähendamise kohaldamisala ja muuta see jäädavaks.
See ei ole küsimus poliitiliseks suurustlemiseks ega isiklike projektide reklaamimiseks.
Igas liikmesriigis kaovad iga päev tuhanded madalat kvalifikatsiooni nõudvad töökohad.
On leitud, et madalad käibemaksumäärad propageeriks teeninduse alal töötamist, abistaks VKEsid ja teeks mitteametliku majandustegevuse tõepoolest vähem atraktiivseks.
Meie vastutus siin praegu on saata liikmesriikide valitsustele tugev sõnum sellega alustada.
Ehitussektor vajab väga taganttõuget - renoveerimised, remont ja paigaldused aitavad saavutada energiatõhusust ja suurendada ka tööhõivet.
Restoranid, lapsehooldus ja vanurite hooldus saaksid sellest samuti kasu.
Toetan raportööri lähenemist ja loodan, et minu valitsus, Iiri valitsus, otsustab selle ettepaneku kasuks, mida see praeguseks kahjuks veel teinud pole.
<D>
kirjalikult. - (RO) Euroopa Parlamendi jaoks on oluline teha positiivset koostööd komisjoni ja nõukoguga.
Selles suhtes tervitan ma tänast arutelu Euroopa Ülemkogu kohtumise (25.-26. märts 2010) järelduste üle.
Arutluse all olnud teemade seas pöörati erilist tähelepanu Euroopa 2020. aasta majandusstrateegiale ning rahvusvahelisteks kliimamuutuste läbirääkimisteks ettevalmistumisele.
Ma usun, et probleemid euroalal mõjutavad meid kõiki, kuna euro stabiilsus on ülioluline kogu Euroopa Liidule.
Euroopa Ülemkogu hakkab mängima olulisemat rolli riikliku ja Euroopa tasandi vahendite koordineerimisel, et parandada liikmesriikide majandustulemusi.
Sellel taustal ei piisa ainult eelarvet käsitlevatest lahendustest, kuna nimetatud probleemid on tihedalt seotud majandusprobleemidega.
Ma toetan Euroopa Ülemkogu eesmärki tõsta tööhõive taset, seda eelkõige poliitikate kaudu, mis on suunatud noorte inimeste toetamisele.
Tuleb parandada tingimusi, et suurendada investeerimist teadustegevusesse ja uuendusse.
Realistlikud eesmärgid tuleb seada mitte ainult selles valdkonnas, vaid ka kliimamuutuste sihtväärtuste kehtestamisel.
Euroopa Komisjon peab võimalikult kiiresti esitama konkreetsed meetmed, et viia ellu projekte vaesuse vähendamiseks kogu Euroopa Liidus.
<D>
Mul on hea meel, et Euroopa on maailma suurim arenguabi andja.
Arenguabi on aidanud leevendada arenguriikides elavate miljonite inimeste vaesust.
Äärmuslikus vaesuses olevate inimeste arv on langenud 1,8 miljardilt 1,4 miljardile.
Peaaegu 90% vaeste perekondade lastest käib nüüd koolis.
Malaaria ja tuberkuloosi vastu võitlemise vallas on tehtud suuri edusamme ja vastsündinute suremus väheneb märkimisväärselt.
Hiljutine toidu- ja kütusekriis ning üleilmne majanduslangus on aga palju viimase kümnendi edusamme olematuks muutnud.
Praeguses finants-, majandus- ja kliimakriisis on süüdi rikkad riigid, aga arenguriigid on need, kes ülemaailmse soojenemise pärast kõige rohkem kannatavad.
See tähendab, et peame parandama kõiki kliimamuutuse vastaseid meetmeid, näiteks sobiva tehnoloogiaga varustamine.
Tahaksin kutsuda üles eraldama arenguriikidele täiendavaid rahalisi vahendeid.
Need peaksid olema keskpikas ja pikas perspektiivis jätkusuutlikud ja tulema erasektorist, süsinikdioksiiditurult ning tööstusriikide ja majanduslikult rohkem arenenud arenguriikide avalikust sektorist.
<D>
Härra president, olen peaministrile tema tänahommikuse seisukohavõtu eest tänulik ning samal ajal märgin, et valitsusjuhid, Briti inimesed ja Briti Konservatiivne Partei on olnud järjekindlad oma murede osas põhiseaduse ja väga sarnase reformilepingu pärast.
Briti peaminister ütles, et reformileping ei ole põhiseadus.
Teised valitsusjuhid ei nõustunud temaga.
Ta ütles meile, et Suurbritannia nn punane joon on kindlustatud.
Nagu suurem osa Briti inimestest, ei saa ka mina täielikult aru ega usu meie peaministrit selles küsimuses.
Kõne all on usaldus.
Meie peaminister andis lubaduse viia läbi rahvahääletus - kahe aasta tagune valimislubadus.
Seetõttu ei ole käesoleva asutamislepingu rahvahääletus mitte ainult poliitiliselt, vaid samuti moraalselt hädavajalik.
Iiri peaminister ütles nädalavahetusel võimaliku rahvahääletuse kohta: "Miks mitte lasta inimestel sõna sekka öelda?
Minu arvates on ärritav näha, et nii paljud riigid põgenevad selle eest, et anda oma inimestele võimalus.”
Mõned päevad tagasi ütles Gordon Brown, et see leping tähistab ELi institutsionaalse reformi lõppu järgmiseks kümneks aastaks.
Siiski on viimase 15 aasta jooksul käsitletud reforme neljas lepingus ning ma kahtlen, kas vajadusele teha täiendavaid institutsionaalseid muudatusi suudetakse vastu panna.
Näiteks nn põrkmehhanismi klausel võimaldaks tühistada liikmesriikide vetosid.
Teisest küljest keskendub konservatiivne Euroopa nägemus kolmele põhivaldkonnale: ülemaailmne konkurentsivõime, ülemaailmsed kliimamuutused ja ülemaailmne vaesus.
Õnnitlen president Barrosot eriti tema meelekindluse puhul püüelda igal juhul nende eesmärkide poole.
Siiski saab nende vastu võidelda poliitilise tahte abil ja selleks ei ole vaja kõnealust lepingut.
Peaksime meeles pidama seda, mis oli kirjas Laekeni deklaratsioonis.
Selles oli kirjas, et Euroopa Liit peab muutuma demokraatlikumaks, läbipaistvamaks ja tõhusamaks, ent see nõudis meilt samuti suuremat pühendumist kodanikele ja mitte ainult otsuste teatamist neile.
Tänane küsimus on: kas Lissaboni leping vastab Laekeni deklaratsioonile?
Laekenis küsiti õigeid küsimusi.
Kas oleme andnud õiged vastused?
<D>
fraktsiooni PPE-DE nimel. - (DE) Austatud juhataja, daamid ja härrad, eespool kõneldes ütles härra Catania, et Euroopa avalikkus kardab õigusriigi lagunemist.
Euroopa avalikkus loeb tänastest ajalehtedest terroristide vahistamise kohta Taanis, kel olid tehtud kindlad plaanid rünnakuks.
Saksamaa avalikkus ärkas täna uudiste peale, et kolm terroristi olid kavandanud rünnakut Frankfurt am Maini lennujaamale.
Avalikkus on hirmul.
Ta on mures.
Terrorism on Euroopas põhjustanud surmasid ja palju kannatusi.
Avalikkus loodab olla kaitstud.
Selle käsilevõtmine on meie kui Euroopa poliitikute ülesanne.
Milline on Euroopa reaktsioon?
Kuulates täna nõukogu eesistujat, sain ma aru, et siin on võimust võtnud stagnatsioon ja halvatus.
Ma olen pettunud.
Nagu me teame, ulatub terrorism võrgustikuna üle kogu Euroopa.
Selle rakukesed teevad koostööd Interneti vahendusel ja kasutades eri meetodeid.
Siseministrid ajavad riigi tasandil oma asja ning on veendunud, et neil on asjad kontrolli all.
Mina olen samuti hindamise ning rakendatud meetmete praeguse testimise poolt, kuid meil on vaja ka uut jõudu.
Terrorismist ei ole jagu saadud.
Meil on vaja uut värsket algust.
Sel põhjusel toetab Euroopa Rahvapartei (Kristlike Demokraatide) ja Euroopa Demokraatide fraktsioon komisjoni algatusi.
Terrorism on suunatud meie eluviisile ning seepärast tahaksin ma rõhutada, et selle vastu võitlemine on kultuuriline väljakutse.
Näiteks toetab Euroopa soolist võrdõiguslikkust, seega ei taha me Euroopas sunnitud abielusid.
Igaüht, kes sunnib noori tüdrukuid abiellumisele, tuleb karistada.
Euroopa seisab sallivuse eest ja seega ei taha me näha viha jutlustajaid, kes mõistavad hukka muud religioonid.
Ma olen selliste inimeste Euroopast väljasaatmise poolt.
Ma ütleksin kõigile jutlustajatele: ükski jumal ei kiida tapmist heaks.
Ma paluksin, et tänast arutelu kasutataks selleks, et anda tuge nõukogule ja eelkõige meie komisjonile, kes on esitanud häid ettepanekuid, et luua nii uut jõudu.
<D>
(SV) Tänan teid, härra juhataja.
Küünik ütleb, et kahjurõõm on ainus tõeline rõõm.
Kuigi isegi need meist, kes ei ole loomult küünikud, tunnistavad, et kahjurõõm on rõõmu vorm ning sellelaadset rõõmu ma just praegu tunnegi.
Miks?
Niisiis, hakkasime eelmisel aastal juuninimekirjas ja fraktsioonis Iseseisvus ja Demokraatia nõudma nimelist hääletust kõigil lõpphääletustel.
Ma mäletan, kuidas president Hans-Gert Pöttering manitses ja pilkas meid ning väitis, et see läheks terve varanduse maksma.
Nüüd teeb komisjon ettepaneku, et kõigi seadusettepanekute lõpphääletused toimuks nimelise hääletusena.
Seda täie õigusega!
Selleks, et saaks nõuda parlamendiliikmetelt poliitilist vastutust, peab valijatel olema võimalus kontrollida seda, kuidas nad hääletasid.
Kuidas hääletas Daniel Hannan, Diana Wallis või Eva-Britt Svensson - kui nimetada mõned minu lemmik parlamendiliikmetest?
Käesolev ettepanek on oluliseks sammuks demokraatliku protsessi suunas ning see tugevdab selles täiskogus hääletajate kontrolli jah-sõna andjate üle.
Soovin tänada härra Corbetti selle eest ning juhatajat selle eest, et ta lasi mul kõneleda.
<D>
(ES) Härra juhataja, volinik, sooviksin õnnitleda härra Turmesi käesoleva raporti ning komisjoni taolise algatuse puhul.
Paljud meist arvavad, et Euroopa Liit peab kaaluma võimalust toetada taastuvenergiat ning energiatõhusust mitte üksnes kui oma energia-ja kliimamuutuse strateegia lahutamatut osa, vaid ka kui oma arengupoliitika lahutamatut osa.
Seetõttu on mõte luua ülemaailmne energiatõhususe ja taastuvenergia fond, mis kaasaks erainvesteeringud arenguriikide ja üleminekumajandusega riikide jaoks, väga huvitav.
Ideaalseks tagasihoidlikuks rahastamiseks on vajalik luua eelistused ning sünergia koos olemasolevate programmide ja Maailmapanga ning piirkondlike arengupankadega, mis suurendavad oma investeeringuid taastuvenergiasse ning energiatõhususse.
Paar aastat pärast vahendite rakendamist on vaja hinnata uusi tulemusi ning teha jõupingutusi asjaomaste osalejate panuste suurendamiseks.
Nõustun, et kõik viitab praegu sellele, et toetus peaks põhimõtteliselt olema suunatud Aafrikasse ja Ladina-Ameerikasse.
<D>
raportöör. - Härra juhataja, mul oli täna õhtul hea meel kuulda, et üldiselt Euroopa Parlament toetab Euroopa Varjupaigaküsimuste Tugiameti loomist, ning tahaksin kolleege väga tänada nende koostöö eest selles küsimuses.
Loodetavasti saame me selle ameti võimalikult kiiresti tööle.
Selle eesmärk on loomulikult suurendada usaldust liikmesriikide vahel, mis saab võimalikuks siis. kui varjupaigasüsteemide toimimine paraneb tänu ekspertidevahelisele praktilisele koostööle, koolitusele ja muule kavandatud tegevusele.
Kui usaldus kasvab, siis on liikmesriigid ehk vähem mures asjaolu pärast, et nad on võib-olla sunnitud oma kohustuste täitmiseks tegema koostööd, mis ei ole enam vabatahtlik.
Ma olen rahul, et komisjon tõi selgelt välja Varjupaigaküsimuste Tugiameti ja Frontexi erinevad ülesanded.
Need asutused ja nende eesmärgid on väga erinevad, kuigi loomulikult peetakse mõlemas oluliseks koostööd ja tõhusat toimimist.
Üks küsimus, mida samuti mainiti, on teave kolmandate riikide kohta ehk rahvusvahelist kaitset vajavate inimeste päritoluriikide kohta.
Loomulikult on üks küsimus, millega Varjupaigaküsimuste Tugiamet tegelema hakkab, see, kuidas esitada erinevatest allikatest pärinevat teavet mingis standardsemas vormis, mille puhul inimesed on ehk rohkem kindlad, et seda teavet ei kasutata poliitilistel eesmärkidel.
Arvatavasti ei saa paljud meist aru, kuidas üks riik võtab küllaltki palju Tšetšeeniast pärit inimesi pagulastena vastu, samas kui teistes on otsustatud, et ühegi Tšetšeeniast pärit inimese taotlust ei rahuldata.
Meist paljude jaoks on see täiesti uskumatu, sest olemasolev teave on kõigi jaoks ju ühesugune.
Nii et usaldus teabe kvaliteedi suhtes ja selle suhtes, kuidas liikmesriigid seda teavet võivad kasutada, on samuti väga tähtis osa tõhustatud koostööst tulevikus.
Loodame, et see saab teoks.
<D>
Hr juhataja, volinik, daamid ja härrad, esiteks soovin tänada oma kaasliiget, pr Halli, kes oli raportöör selles keerukas küsimuses, valmiduse eest teha koostööd fraktsioonide raportööridega.
Minu tänusõnad ka suurepärasele kolleegile pr Nieblerile, kes on esmaklassilist tööd teinud vastutava parlamendikomisjoni - tööstuse, teadusuuringute ja energeetikakomisjoni - esimees.
Väljapakutud kompromiss on rahuldav.
See on eesistujariik Sloveeniaga, keda ma õnnitlen kvaliteetse töö puhul, peetud pikkade arutelude vili, mis peaks võimaldama meil jõuda kokkuleppele esimesel lugemisel, et liikuva kosmoseside teenuseid saaks peagi osutada.
See asi on Euroopa suur saavutus - hästi tehtud, volinik, sest tulevikus valitakse liikuva kosmoseside teenuseid osutavad süsteemid, nagu kiire andmeedastus või mobiiltelevisioon, Euroopa tasandil.
See on tõestus tõhususest, suuremast säästlikkusest ja ühenduse eelistamisest.
Me oleme kompromissist teadlikud.
Me oleme tulnud pika tee ja ma tervitan tõika, et komisjon on nõustunud kodanikele osutatavate teenuste kasvuga, sest iga süsteem peab algusest peale katma 60% liidu territooriumist ning hiljemalt seitsme aasta möödudes käivitamisest kogu territooriumi.
Mul on hea meel, et nõutava katvuse põhikriteeriumiks oli territoorium, mitte ainult elanikkond, mis tähendab, et teenindada saab meie maapiirkondi ja kaugelasuvaid piirkondi.
See on mulle südamelähedane, sest ma olen pärit maapiirkonnast, kus läks palju aega ja ikka veel läheb aega, et osa saada tehnoloogilisest infrastruktuurist, mis on olemas suurtes linnapiirkondades, kusjuures küsimus on kodanike võrdsetes võimalustes, asugu nad siis Euroopa Liidu territooriumil kus tahes.
Kui tekst saab parlamendis vastu võetud ja nõukogus heaks kiidetud, palun ma komisjonil kiiresti tegutseda, et käivitada liikuva kosmoseside teenused, mida pakutakse mõistliku hinnaga, mida tuleb jälgida.
Need teenused kujutavad endast suuri majanduslikke ja tehnoloogilisi väljakutseid, kuid need tähendavad, et Euroopal on võimalik kujundada endale kosmoseside teenuste osas kõrgeltarenenud sektor.
Lõpetuseks, ma loodan, et Euroopa tootjate julgus ja esmaklassilisus võimaldavad neil järgida seda poliitilist kompromissi, tõestades taas kord oma tohutut võimet tehnoloogiliselt kohaneda.
